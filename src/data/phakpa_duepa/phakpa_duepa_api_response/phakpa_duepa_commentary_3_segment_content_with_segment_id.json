[
    {
        "segment_content": "འཕགས་པ་མདོ་སྡུད་པའི་འགྲེལ་པ་རྒྱས་པ་སྦས་དོན་གསལ་བའི་སྒྲོན་མེ། །",
        "id": "831e64f3-a19e-4788-b5e2-091cacd4bb94"
    },
    {
        "segment_content": "གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་བསྟན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ།།གང་གིས་བསྐལ་མང་བྱེ་བར་དགྲ་བཅོམ་མཆོད། །ཚུལ་ཁྲིམས་སྲུང་བ་སོགས་ལས་རྒྱལ་ཡུམ་འདི། །བརྗོད་པའི་བསོད་ནམས་དཔག་ཏུ་མེད་པར་གསུངས། །དེའི་ཕྱིར་ཡུལ་དོན་འབྲེལ་པར་བྱེད་པ་སྤྲོ། །འདིར་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོན་ཏན་རིན་པོ་ཆེ་སྡུད་པའི་དོན་བཤད་པ་ལ། རྣམ་བཤད་རིག་པ་ལས། མདོ་དོན་སྨྲ་བ་དག་གིས་ནི། །དགོས་པ་བསྡུས་པའི་དོན་བཅས་དང་། །ཚིག་དོན་བཅས་དང་མཚམས་སྦྱར་བཅས། །བརྒལ་ལན་བཅས་ཏེ་བསྙད་པར་བྱ། །ཞེས་གསུངས་པ་ལྟར། དགོས་དོན། བསྡུས་དོན། ཚིག་དོན་གྱིས་བཤད་པ་གསུམ་ལས།  དང་པོ་ནི། དེ་ནས་ཡང་ཞེས་སོགས་ཏེ། ཡུམ་རྒྱས་པ་ཡང་། འདི་སྐད་བདག་གིས་ཐོས་པ་དུས་གཅིག་ན། ཞེས་པ་ལ། ཁྱོད་ཀྱིས་དུས་གང་གི་ཚེ། གནས་གང་དུ། སྟོན་པ་པོ་གང་ལས། འཁོར་གང་དང་ལྷན་གཅིག་ཏུ་མདོ་སྡེ་རིན་པོ་ཆེ་འདི་ཐོས་ཞེས་དྲི་བ་ན། ལན་སྡུད་པ་པོ་རང་ཉིད་ཚད་མར་སྟོན་པའི་ཕྱིར། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ། ཞེས་སོགས་ཡུམ་གསུང་བའི་དུས་དང་། གནས་དང་།  སྟོན་པ་དང་། འཁོར་དང་། ཇི་ལྟར་གསུང་ཚུལ་རྣམས་སྟོན་པའི་གླེང་གཞིའི་དོན་རྣམས་འདིར་ཡང་བསྟན་ཏེ།",
        "id": "a1eb136b-aba5-4349-9193-679abbfd3554"
    },
    {
        "segment_content": "དེ་ནས་ཡང་ཞེས་པས་ཡུམ་རྒྱས་འབྲིང་བསྡུས་གསུམ་གསུངས་མ་ཐག་པའི་དུས་དེ་ནས་ཡང་ཞེས་སྡུད་པ་འདི་གསུང་བའི་དུས་དང༌། གནས་སུམ་ཚོགས་པ་དང་། བཅོམ་ལྡན་འདས་ཀྱིས་ཞེས་པས་སྟོན་པ་དང་། འཁོར་བཞི་བོ་དེ་དག་ཅེས་པས་འཁོར་དང༌། ལྷག་མས་དགོས་འབྲེལ་བསྟན་པའི་སྒོ་ནས་ཇི་ལྟར་གསུང་ཚུལ་རྣམས་བཤད་པའི་ཕྱིར།  དེ་ཡང་བདུད་བཞི་བཅོམ་ཞིང་ལེགས་པ་དྲུག་དང་ལྡན་པའི་སྒོ་ནས་ཁམས་གསུམ་ལས་འདས་པས་ན། བཅོམ་ལྡན་འདས་ཏེ། ལེགས་པ་དྲུག་ནི། དེ་བཞིན་ཉིད་སྒྲིབ་པ་བག་ཆགས་དང་བཅས་པས་རྣམ་པར་དག་པའི་ཆ་ནས་དབང་ཕྱུག་ཕུན་སུམ་ཚོགས་པ་དང་། མེ་ལོང་ལྟ་བུའི་ཡེ་ཤེས་ཀྱི་བྱེད་ལས་གཟུགས་བཟང་བ་དང་། མཉམ་པ་ཉིད་ཀྱི་ཡེ་ཤེས་ཀྱི་བྱེད་ལས་དཔལ་དང་གྲགས་པ་གཉིས་དང་། སོ་སོར་རྟོགས་པའི་ཡེ་ཤེས་ཀྱི་བྱེད་ལས་ཡེ་ཤེས་དང་།  བྱ་བ་སྒྲུབ་པའི་ཡེ་ཤེས་ཀྱི་བྱེད་ལས་བརྩོན་འགྲུས་ཕུན་སུམ་ཚོགས་པ་སྟེ། དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་དང་ཡེ་ཤེས་དང༌། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །ཞེས་གསུངས་པ་ལྟར་རོ། །དེ་ལྟ་བུའི་སྟོན་པ་ཕུན་སུམ་ཚོགས་པས། གསུང་ཡུལ་གྱི་འཁོར་ཕུན་སུམ་ཚོགས་པ་འཕགས་པ་རབ་འབྱོར་ལ་སོགས་པའི་དགེ་སློང་རྣམས་དང་། སྐྱེ་དགུའི་བདག་མོ་ལ་སོགས་པའི་དགེ་སློང་མ་རྣམས་དང་།  གཟུགས་ཅན་སྙིང་པོ་ལ་སོགས་པའི་སློབ་པའི་དགེ་བསྙེན་རྣམས་དང་། ས་ག་ལ་སོགས་པའི་དགེ་བསྙེན་མ་རྣམས་ཀྱི་འཁོར་བཞི་པོ་དེ་དག་ཅེས་དམིགས་ཀྱིས་བཀར་བ་ནི། དེ་དག་ནི་སྣོད་དུ་རུང་བ་དང་བརྟན་པའི་འཁོར་ཡིན་པས་སྨོས་ལ། གཞན་མ་ནིང་ལ་སོགས་པ་ནི་སྣོད་དུ་མི་རུང་བ་དང་། བྱང་ཆུབ་སེམས་དཔའ་རྣམས་ནི། ཞིང་ཁམས་གཞན་ནས་འོང་བ་དང་འགྲོ་བ་སོགས་ཀྱིས་སེམས་ཅན་གྱི་དོན་བྱེད་པས་གཞན་གྱི་དབང་དུ་གྱུར་པའི་ཕྱིར་མི་བརྟན་པའི་འཁོར་ཡིན་པས་འདིར་མི་སྨོས་པ་ཡིན་གསུང་།  མདོར་བསྡུས་ནས་ཉན་པར་འདོད་པའི་བསམ་པ་དང་མཐུན་པར་ཚིག་ཉུང་ངུས་བསྟན་པ་ལས། ཡུམ་དོན་མ་ལུས་པ་ཚིག་ཉུང་ངུས་བདེ་བླག་ཏུ་རྟོགས་ནས་སྟོན་པ་ཉིད་ངག་ལ་དབང་བསྒྱུར་པའོ། །ཞེས་ཤིན་ཏུ་གུས་པས་སྟོན་པ་ཉིད་ལ་ཡང་དག་པར་རབ་ཏུ་དགའ་བ་ནི། མོས་སྤྱོད་ཀྱི་འཇིག་རྟེན་པའི་དང་། ཚིག་རྒྱས་པ་ལ་ཞེན་པ་སྤངས་ནས་དོན་ལ་གཞོལ་བའི་ཚིག་ཉུང་ངུས་ཡུམ་དོན་སྒོམ་ནས་ས་རབ་ཏུ་དགའ་བ་སོགས་ཐོབ་པ་ནི།  འཇིག་རྟན་ལས་འདས་པའི་ཡང་དག་པར་རབ་ཏུ་དགའ་བ་སྟེ། དེ་ལྟར་མཛད་པའི་ཕྱིར་ཞེས་དེ་གཉིས་དགོས་པར་དངོས་སུ་བསྟན་པས་དེ་ལས་རྣམ་མཁྱེན་ཐོབ་པ་ཉིང་དགོས་སུ་ཡང་བསྟན་ནོ། །སྔར་ལམ་འབྲས་ཀྱི་ཤེར་ཕྱིན་དེ་དག་རྒྱས་པར་བསྟན་པ་ལས་ཡང་ཚིག་ཉུང་ངུར་བསྡུས་པའི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་སྟོན་པར་བཞེད་ཅིང་ཞེས་པ་འདིས་ཤེར་ཕྱིན་གསུམ་བརྗོད་བྱར་དངོས་སུ་བསྟན་ཅིང་། དེ་དག་ཐམས་ཅད་ཀྱི་ཤུགས་ལ་འབྲེལ་བའང་བསྟན་ནོ། །",
        "id": "2ea25ff9-c1c9-424c-8f8f-446b8a1c7db8"
    },
    {
        "segment_content": "བསྡུས་ནས་ཉན་དུ་རུང་བའི་འཁོར་འདུས་པ་དེའི་ཚེ། སྔར་བཤད་པའི་ཕུན་སུམ་ཚོགས་པ་ལྔ་ལྡན་གྱི་གཞུང་ཕུན་སུམ་ཚོགས་པ་ཁྱད་པར་ཅན་གྱི་སྡེབ་སྦྱོར་དང་ལྡན་པས་ཚིགས་སུ་བཅད་པ་འད་ིདག་བཀའ་སྩལ་ཏོ། །ཞེས་ཇི་ལྟར་གསུང་ཚུལ་རྣམས་སྟོན་པ་སྟེ། དེ་ལྟར་གཞུང་ཕུན་སུམ་ཚོགས་པ་འབྱུང་བའི་རྒྱུ་གླེང་གཞི་བརྗོད་པའི་སྒོ་ནས་དགོས་འབྲེལ་བསྟན་པ་ནི། མངོན་རྟོགས་རྒྱན་ལས། རྣམ་པ་ཐམས་ཅད་མཁྱེན་ཉིད་ལམ། །ཞེས་པ་ནས། བྱ་བ་རྩོམ་པའི་དགོས་པ་ཡིན། །ཞེས་གང་གསུངས་པ་ལྟར། མདོ་གཞན་དང་ཟློས་སྐྱོན་སྤངས་ནས་དགོས་པ་ཡོད་པར་བསྒྲུབ་པའོ།",
        "id": "c8398078-dd37-4c9d-97dd-d96e33fb63cd"
    },
    {
        "segment_content": "།གཉིས་པ་ནི། སྡུད་པ་འདིར་དངོས་པོ་བརྒྱད་དང་། དེ་བརྒྱད་ཐོབ་ཕྱིར་ཡུམ་ཇི་ལྟར་བཙལ་བའི་ཚུལ་དང་། དེ་ལྟར་ཡུམ་ཚོལ་བ་དང་ལྡན་པ་ལ་དགེ་བའི་བཤེས་གཉེན་གྱིས་གདམས་ངག་སྦྱིན་ཚུལ་དང་། གདམས་ངག་སྦྱིན་པ་ཉམས་སུ་བླངས་པས་ས་ལམ་གྱི་རྟོགས་པ་སྐྱེ་ཚུལ་དང་། ཆོས་ཀྱི་རྣམ་གྲངས་དེ་མི་ཆུབ་པར་ཡུན་རིང་དུ་གནས་པར་བྱ་བའི་ཕྱིར་ཡོངས་སུ་གཏད་པའི་ཚུལ་ཏེ། དོན་ཚན་བཅུ་གཉིས་བསྟན་པ་ལས།རྒྱན་འདིར་ཕྱི་མ་བཞི་ནི་རྟོགས་པར་སླ་བས་མ་བསྡུས་པར་དང་པོ་བརྒྱད་བསྡུས་ཏེ། །རྒྱན་ལས། །རྣམ་ཀུན་མཁྱེན་ཉིད་ལམ་ཤེས་ཉིད། །ཅེས་པ་ནས། །ཆོས་སྐུ་དང་དེ་རྣམས་བརྒྱད། །ཅེས་གསངས་སོ། །དོན་ཚན་བཅུ་གཉིས་ཀྱི་གཞུང་མཚམས་སོ་སོར་གཅོད་ཚུལ་ནི། །དཀའ་འགྲེལ་ལྟར་གནས་འབྱུང་པ་ལས་ཤེས་པར་བྱའོ།",
        "id": "fd14ed9b-6281-41f9-a587-c8304b9a00cc"
    },
    {
        "segment_content": "།གསུམ་པ་ལ། ཡུམ་གྱི་ལས་དངོས་བཤད་པ་དང། ཡུམ་ཇི་ལྟར་བཙལ་བའི་ཚུལ་སོགས་བཤད་པའོ།  །དང་པོ་ལ་གསུམ། སྒོམ་བྱ་མཁྱེན་གསུམ། སྒོམ་བྱེད་སྦྱོར་བཞི། སྒོམ་པའི་འབྲས་བུ་ཆོས་སྐུ་བཤད་པའོ།  །དང་པོ་ལ། ཐོབ་བྱ་རྣམ་མཁྱེན། ཐོབ་བྱེད་ལམ་ཤེས། དེ་རྣམ་པར་དག་བྱེད་ཀྱི་གཞི་ཤེས་བཤད་པའོ།  །དང་པོ་ལ། བསམ་པ་སེམས་བསྐྱེད་དང་། དེའི་དོན་སྟོན་པའི་གདམས་ངག་དང་། གདམས་དོན་ཇི་ལྟར་བསྒྲུབ་བའི་སྒྲུབ་པ་བཤད་པའོ། །  དང་པོ་ནི།",
        "id": "b243c874-065c-4ad9-a2e2-ff3b4e1b8889"
    },
    {
        "segment_content": "དགའ་དང་གུས་དང་སོགས་ཏེ། དེ་ཡང་ཤེར་ཕྱིན་ཉན་བསམ་སྒོམ་གསུམ་ཆ་ལ་སྣོད་ཀྱི་སྐྱོན་བསལ་དགོས་པས། དེ་ཡང་ཉོན་མོངས་དང་ཤེས་བྱའི་སྒྲིབ་པ་གཉིས་ནི། ཡང་དག་པའི་དོན་མཐོང་བ་ལ་སྒྲིབ་པས་སྒྲིབ་པ་དང་། རང་རྒྱུད་ལྡན་གྱི་ལུས་ངག་ཡིད་གསུམ་ཉོན་མོངས་པར་བྱེད་པས་ཉོན་མོངས་དང་། གཉེན་པོས་གཞོམ་པར་བྱ་བ་ཡིན་པས་དྲི་མ་ཞིབ་བྱ་ལ། ། དེ་དག་གི་གཉེན་པོར་བླ་ན་མེད་པའི་བྱང་ཆུབ་ལ་དགའ་བའི་མངོན་འདོད་ཀྱི་དད་པ་དང་། །དེ་ཡང་རྒྱུ་ཤེར་ཕྱིན་ཉམས་སུ་ལེན་པ་ལས་འབྱུང་བའི་རྒྱུ་འབྲས་འབྲེལ་བ་ལ་ཡིད་ཆེས་པའི་གུས་པ་དང་། ཐེག་པ་ཆེན་པོའི་ལམ་འབྲས་བུ་དང་བཅས་པ་ལ་རབ་ཏུ་དང་པའི་མཆོག་གསུམ་ནི། རང་གི་སེམས་ལ་ཉེ་བར་བཞག་སྟེ་ དེ་དག་ལེགས་པར་བསལ་ནས།  ཀུན་སློང་ཇི་ལྟ་བུས་ཉན་ཞེ་ན། རབ་ཏུ་ཞི་བའི་མི་གནས་པའི་མྱང་འདས་འདོད་པའི་བསམ་པས། །མ་ལུས་པའི་འགྲོ་བའི་མངོན་མཐོ་དང་ངེས་ལེགས་ཀྱི་དོན་མངོན་པར་སྒྲུབ་པ་ལ་སེམས་བསྐྱེད་ལ་སོགས་པའི་རིམ་པས་ཞུགས་པ་ཞེས་བ་ནི། །སེམས་དཔའ་ཆེན་པོའི་དོན་དང་། །དམིགས་པ་མེད་པའི་ཐུགས་རྗེའི་བདག་ཉིད་དེ་སངས་རྒྱས་ཉིད་ལ་དགའ་བས་ན་ངེས་པ་ཞེས་པ་ནི། ། བྱང་ཆུབ་སེམས་དཔའ་དོན་ཏེ་མདོར་ན་བྱང་ཆུབ་སེམས་དཔའ་སེམས་དཔའ་ཆེན་པོས། །ཤེས་རབ་ཀྱི་རོལ་རོལ་ཏུ་ཕྱིན་པ་གང་ལ་དཔའ་བོ་སྟེ། །བྱང་ཆུབ་སེམས་དཔའ་རྣམས་ཀྱིས་ཉན་རང་དང་ཐུན་མོང་མ་ཡིན་པར་ཐབས་ཤེས་ཟུང་འབྲེལ་གྱིས་སྤྱོད་པ་དེ་ནི་ཉན་བསམ་བསྒོམ་པར་བགྱི་ཤིག །ཅེས་པ་འདའི་སྦས་དོན་ལ་སྟོང་ཉིད་དང་སྙིང་རྗེའི་སྙིང་པོ་ཅན་གྱི་ཐེག་ཆེན་སེམས་བསྐྱེད་བསྟན་སྟེ།  དེའང་འདིར་ཐེག་ཆེན་སེམས་བསྐྱེད་ཀྱི་རང་དོན་བྱང་ཆུབ་ལ་དམིགས་ཚུལ་ནི། །རབ་ཞི་བ་ཞེས་པ་ཡན་དགོས་པ་གང་གི་ཕྱིར་དང་། །འགྲོ་དོན་མངོན་ཞུགས་དེས་པ་ཞེས་པས་གང་ཟག་གང་གིས་དང་། ཤེས་རབ་ཕ་རོལ་ཕྱིན་གང་ལ་དཔའ་རྣམས་སྤྱོད་པ་དེ་ནི་ཞེས་པས་ཡུལ་གང་ལ་དང་། མཉན་པར་གྱིས་ཞེས་པས་ཇི་ལྟར་བསླབ་ཚུལ་རྣམས་བསྟན་པའི་ཕྱིར།  དེ་ཡང་སློབ་དཔོན་གྱི་འགྲེལ་པར། །སྒྲིབ་པ་ཉོན་མོངས་དྲི་མ་བསལ་ནས་རབ་ཞི་བ་ཞེས་པ་ལྟ་བུར་དྲི་མ་ཞེས་པ། བསལ་ནས་ཞེས་པའི་སྔོན་དུ་ཡར་དྲངས་ནས་འཆད་ཅིང་། རབ་ཞི་བ་ཞེས་པ་ཀུན་སློང་ལ་སྦྱར་འདུག་པ་ལྟར་བྲིས་པ་ཡིན་གྱི། དེང་སང་གི་དཔེ་རྣམས་སུ་དྲི་མ་ལས་འདས་པ་ཞེས་བྱུང་བ་ལྟར་ན།  དྲི་མ་ཞེས་པ་ཡར་དྲངས་མི་དགོས་པར་དྲི་མ་ཐམས་ཅད་ལས་འདས་པའི་མྱང་འདས་ཐོབ་པར་འདོད་པས་ཞེས་བྱའམ་དཔྱད་དགོས་ལ།དེ་བཞིན་དུ་འགྲོ་དོན་མངོན་ཞུགས་དེས་པའི་ཞེས་པ་ཡང་། སློབ་དཔོན་གྱི་འགྲེལ་པར། དེས་པས་ཞེས་པ་ལྟ་བུར་འགྲེལ་འདུག་པ་དང་མཐུན་པར་བྲིས་པ་ཡིན་གྱི། །དེས་པའི་ཞེས་པ་ལྟར་ན། །ཚུལ་བཞི་བསྟན་ཚུལ་གང་དང་ཅུང་ཟད་མི་འདྲ་བར། དཔའ་རྣམས་ཞེས་པ་རྟེན་ལ་སྦྱར་རོ། །",
        "id": "39ef3007-7c1c-4793-a570-749abf52d2cd"
    },
    {
        "segment_content": "སློབ་དཔོན་བུད་དྷ་ཤྲིའི་སྡུད་འགྲེལ་ལྟར་ན། །ཚེས་ཉན་པའི་བགེགས་ལ་ཆོས་ལ་སྡང་བ་དང་། །ཆོས་སྨྲ་བ་ལ་མ་གུས་པ་གཉིས་ཏེ། །དེ་གཉིས་ཀྱི་གཉེན་པོར་དམ་པའི་ཆོས་ལ་དགའ་བ་དང་། །ཆོས་སྣྲ་བ་ལ་ཞེས་བྱེད་པའི་གུས་པ་དང་། །ཐེག་པ་ཆེན་པོ་ཉན་པའི་འབྲས་བུ་ལ་མངོན་པར་ཡིད་ཆེས་པའི་དད་པ་སྟེ། །དེ་གསུམ་མཆོག་སྟེ། །ཆེན་པོའི་ཡང་ཆེན་པོ་ནི་ཉེ་བར་བཞག་སྟེ། ། ཚུལ་བཞིན་ཡོད་ལ་བྱེད་པའི་བགེགས་ཤེས་བྱའི་སྒྲིབ་པ་དང་། ཉོན་མོངས་པ་དང་། སྦྱིན་སོགས་ཀྱི་དྲི་མ་སེར་སྣ་སོགས་བསལ་ནས་ཞེས་དྲི་མ་ཞེས་པ་ཚིག་སྡམ་དང་སྦྱར་ནས་འཆད་པ་སྔར་ལྟར་ལ། རབ་ཞི་བ་ཞེས་ཆོས་ཉན་པ་དང་མཐུན་པའི་སྦྱོར་ལམ་ལ་གནས་པ་ལ་བྱེད་ཅིང་། །ཉན་པ་པོ་ཉན་ཐོས་སོགས་ལས་ཁྱད་པར་དུ་འཕགས་པར་བསྟན་པའི་ཕྱིར། །",
        "id": "3dd0e13a-fb98-4bc6-a684-d89fc7996fb2"
    },
    {
        "segment_content": "འགྲོ་བའི་དོན་བྱང་ཆུབ་གསུམ་གྱི་ཕྱིར་སྦྱིན་པ་ལ་སོགས་པའི་ཆོས་ལ་མངོན་པར་ཞུགས་པ་དག་ཡིན་ན། །ཤེར་ཕྱིན་ཉན་པ་བྱ་ཡི་གཞན་གྱིས་མ་ཡིན་ནོ། །དེའི་རྒྱུ་མཚན་དུ་ཤེར་ཕྱིན་འདི་བྱང་ཆུབ་སེམས་དཔའ་ཁོ་ནའི་ཡིན་པར་བསྟན་པའི་ཕྱིར། དེས་པའི་ཤེས་རབ་ཕ་རོལ་ཕྱིན་ཞེས་དང་། །དེ་ཡང་བྱང་ཆུབ་སེམས་དཔང་ཁོ་ནའི་ཡིན་པའི་རྒྱུ་མཚན་དུ། ། གང་ལ་དཔའ་རྣམས་སྤྱོད་པ་ཞེས་སྨོན་ཏེ། དཔའ་བོ་བྱང་ཆུབ་སེམས་དཔའ་རྣམས་ཀྱིས་ས་དང་ཕ་རོལ་ཏུ་ཕྱིན་པ་གོམས་པའི་ཁྱད་པར་གྱིས་འཇུག་པའམ་སྦྱང་པས་ན། །ཐུན་མོང་མ་ཡིན་པར་བསྟན་པ་ཡིན་གསུངས། དེ་དག་རྩ་བར། སེམས་བསྐྱེད་པ་ནི་གཞན་དོན་ཕྱིར། ཞེས་སོགས་ཤོ་ལོ་ཀ་གཅིག་དང་སྦྱར་རོ། །",
        "id": "85114134-48cb-436f-9dc1-174c7c85af70"
    },
    {
        "segment_content": "འོ་ན་འཕགས་པ་རབ་འབྱོར་ལ་སོགས་པའི་ཉན་ཐོས་རྣམས་ཀྱིས་ཀྱང་། ཡུམ་གྱི་མདོའི་དོན་རང་དབང་དུ་སྟོན་པའི་ཕྱིར་ན་ཤེར་ཕྱིར་དེ་ཇི་ལྟར་བྱང་སེམས་ཀྱི་ཐུན་མོང་མ་ཡིན་པའི་ལམ་ཡིན་ཞེ་ན། །དེའི་ལན་དུ། འཛམ་བུའི་གླིང་འདིར་སོགས་གསུངས་ཏེ། འཛམ་བུའི་གླིང་གི་ཚད་ལ་ཆོས་མངོན་པ་གཞན་དང་།  ཐེག་པ་ཆེན་པོའི་མདོ་གཞན་རྣམས་ལས་ཆ་ཆུང་མི་འདྲ་བ་མང་པོ་གསུང་པ་ལས། མཛོད་ལས་བཤད་པའི་དེ་ལ་གོ་བའི་ཆེད་དུ། འཛམ་བུའི་གླིང་འདིར་ཞེས་སྨྲོས་སོ། མཚོ་མ་དྲོས་པའི་ཤར་ནས་གངྒ། ལྷོ་ནས་པཀྵུ། །ནུབ་ནས་སིན་དྷུ། །བྱང་ནས་སི་ཏ་སྟེ། དེ་དག་ལས་བརྒྱུད་ནས་ཆུ་ཀླུང་ཇི་སྙེད་ཅིག་གི་རྒྱུན་འབབ་ཅིང་།  དེས་མེ་ཏོག་དང་འབྲས་བུ་ལྡན་པའི་ཨ་མྲ་ལ་སོགས་པའི་ཤིང་དང་། འབྲས་བུ་སྨིན་པ་སྐམ་པའི་སྨན་དང་། འབྲས་འབའ་ཞིག་འབྱུང་བས་ནགས་ཏེ། །ཨུ་དུམ་བཱ་རའི་ཚལ་ལ་སོགས་པའི་ཀླུ་རྣམས་ཀྱི་རྗེ་བོ་ཡིན་པས་ཀླུའི་དབང་པོ་དང་། བྱེ་ཚན་གྱི་འཇིགས་པ་སོགས་ལས་འདས་ཏེ་རང་དབང་ཐོབ་པས་ན་ཀླུ་རྣམས་ཀྱི་བདག་པོ་མ་དྲོས་པ་བརྟེན་ཅིང་གནས་པས་ཏེ།  དེ་དག་ནི་ཀླུ་ཡི་བདག་པོ་མ་དྲོས་པ་དེ་ཡི་མཐུ་སྟེ་ནུས་པ་དང་། དཔལ་ཏེ་ཕུན་སུམ་ཚོགས་པའི་ཁྱད་པར་རོ། །",
        "id": "95eca9d6-5866-4dc5-9988-8a3f0772f994"
    },
    {
        "segment_content": "དེ་བཞིན་དུ་རྒྱལ་བའི་ཉན་ཐོས་རབ་འབྱོར་ལ་སོགས་པ་དག་མདོ་སྡེ་དང་དབྱངས་ཀྱིས་བསྙད་པ་ལ་སོགས་པ་ཇི་སྙེད་ཀྱི་ཆོས། གཞན་ལ་ཐོས་བྱུང་གི་ཤེས་རབ་སྐྱེད་པའི་ཆེད་དུ་ཁ་ཏོན་བྱེད་པ་སོགས་ཀྱི་སྒོ་ནས་སྟོན་པ་དང་། བསམ་བྱུང་གི་ཤེས་རབ་སྐྱེད་པའི་ཆེད་དུ་ཚིག་འདིའི་དོན་འདི་དང་དེའོ་ཞེས་འཆད་པ་དང་། སྒོམ་བྱུང་གི་ཤེས་རབ་སྐྱེད་པའི་ཆེད་དུ་བགེགས་སེལ་བོགས་འདོན་བྱ་ཚུལ་སོགས་ཀྱིས་གསལ་བར་བརྗོད་པ་དང་།  ཡང་ན་དེ་གསུམ་རིམ་པ་ལྟར་མདོར་བསྟན་པ་དང་རྒྱས་པར་བཤད་པ་དང་གཏན་ལ་འབེབས་པའི་སྒོ་ནས་སྟོན་པ་ལ་བྱ་ཞིང་། །དེ་དག་ཀྱང་ཚད་མ་གསུམ་དང་ལྡན་པའམ། བྱ་བ་བྱེད་པ་སོགས་ཀྱི་རིགས་པ་བཞི་དག་དང་ལྡན་པའི་སྒོ་ནས་སོ། །དེ་ལྟར་ཆོས་སྟོན་པས། །མཆོག་འཕགས་བདེ་བ་སྟེ། །མི་གནས་པའི་མྱང་འདས་སུ་བགྲོད་པར་བྱེད་པའི་ཐབས་ཐོས་སོགས་ཀྱི་ཤེས་རབ་བསྐྱེད་པ་དང་། ། ཆོས་འཆད་པ་དེའི་འབྲས་བུ་མི་གནས་པའི་མྱང་འདས་སོགས་ཐོབ་པ་དེ་དག་ཀུན་ཀྱང་དེ་བཞིན་གཤེགས་པའི་མཐུ་ཡིན་གྱི་རང་དབང་གིས་མ་ཡིན་ནོ། །",
        "id": "3aacc96f-da3b-46be-9f3a-049bad1c0a9f"
    },
    {
        "segment_content": "རྒྱུ་མཚན་ཅིའི་ཕྱིད་ཞེ་ན། །རྒྱལ་བས་ཆོས་ཏེ། གང་ཟག་གི་བདག་མེད་པའི་བདག་ཉིད་དང་། ཚུལ་ཏེ། ཉན་ཐོས་ཀྱི་ལུང་གི་ཆོས་གང་བསྟན་པ་དེ་ལ་མི་མཆོག་སྟེ། དེ་བཞིན་གཤེགས་པ་དེའི་སློབ་མར་གྱུར་པ་རབ་འབྱོར་ལ་སོགས་པའི་ཉན་ཐོས་ཀྱིས་ཐོས་པ་ལ་སོགས་པས་སམ། སྦྱོར་ལམ་གྱིས་མངོན་པར་བསླབས་ཤིང༌། ། བསམ་སྒོམ་གྱི་ཤེས་རབ་ཀྱིས་སམ། མཐོང་ལམ་གྱིས་རང་གི་རྟོགས་པའི་ཆོས་ཉིད་མངོན་སུམ་བྱས་ནས། སྒོམ་ལམ་གྱིས་བསླབས་པ་ཇི་ལྟ་བ་བཞིན་དུ་གཞན་ལ་སྟོན་པར་བྱེད་པ་དེ་ནི་སངས་རྒྱས་ཀྱི་མཐུས་བྱེད་ཀྱི་རང་གི་སྟོབས་ཀྱིས་མ་ཡིན་ནོ། །དེ་ལྟར་རང་གིས་རྟོགས་པའི་རང་གི་ཐེག་པའི་ཆོས་ཀྱང་རང་དབང་གིས་སྟོན་མི་ནུས་ན། རྒྱལ་སྲས་ཀྱི་ལམ་མངོན་རྟོགས་བརྒྱད་སྟོན་པ་ལ་དང་དབང་མེད་པ་ལྟ་ཅི་སྨོས་པའོ། །",
        "id": "b07fa577-e545-44ec-967d-72f0b1c72d24"
    },
    {
        "segment_content": "འདིས་དེ་བཞིན་གཤེགས་པ་དང་རབ་འབྱོར་ལ་སོགས་པའི་ཉན་ཐོས་ཀྱིས་ཤེར་ཕྱིན་རང་དབང་དུ་སྟོན་ནུས་མི་ནུས་ནི། རྒྱུའི་དུས་སུ་བྱང་ཆུབ་ཀྱི་སེམས་དང་། དེས་འཕངས་ནས་ཤེར་ཕྱིན་ལ་མི་ཟད་པ་བརྒྱད་ཅུའི་སྒོ་ནས་རྒྱ་ཆེན་པོར་སློབ་མི་སློབ་ཀྱི་ལག་རྗེས་ཡིན་པར་བསྟན་ལ། །དེ་ཡང་ཐོག་མའི་རྒྱུ་རྫོགས་པའི་བྱང་ཆུབ་དོན་དུ་གཉེར་བའི་འདུན་པས་སེམས་བསྐྱེད་ནས། །རྒྱལ་སྲས་ཀྱི་སྤྱོད་པ་སྤྱི་ཕྱིན་དྲུག་གིས་སེམས་ཅན་ལ་ཕན་བདེ་སྒྲུབ་པ་ལ་གཞན་དུ་མི་འགྱུར་བར་རྒྱུན་བརྟན་པའི་བསམ་པ་དང་། དེ་ནས་ཁྱད་པར་དུ་ཕར་ཕྱིན་ཐ་མ་གཉིས་ལ་སློབ་པས་ཆོས་རྒྱུན་གྱི་ཏིང་འཛིན་སོགས་ཀྱིས་ལམ་རྟོགས་པ་ལྷག་པར་འཕེལ་འདོད་པའི་ལྷག་པའི་བསམ་པ་དང་། །མཁྱེན་གསུམ་སྐྱེ་མེད་དུ་བསྒོམ་པ་ལ་དབང་ཐོབ་པའི་ཞི་ལྷག་ཟུང་འབྲེས་ཀྱི་སྤྱོར་བ་དང་།  དེ་ལས་སྤྱིན་པ་ལ་སོགས་པའི་ཕར་ཕྱིན་བཅུ་ལྷག་པར་ཐོབ་པའི་རིམ་གྱིས། །སངས་རྒྱས་དང་ཆ་འདྲ་མངོན་ཤེས་དང་། །ཚོགས་གཉིས་དང་། བྱང་ཕྱོགས་སོ་བདུན་དང་། སྙིང་རྗེ་ལྷག་མཐོང་དང་། གཟུངས་དང་སྤོབས་པ་རྣམས་ཕུལ་ཏུ་བྱུང་བས་ཆོས་ཀྱི་རྡོམ་བཞི་སྟོན་པའི་སྒོ་ནས་སེམས་ཅན་གྱི་དོན་བྱེད་ཅིང་། །དེ་ལས་འབད་རྩོལ་མི་འདྲ་བ་ཐ་དད་པ་མེད་པར་ལྷུན་གྱིས་གྲུབ་པར་བྱུང་བས་ན་བགྲོད་པ་གཅིག་པའི་ལམ་མེ་ལོང་དང་མཉམ་ཉིད་ལ་སོགས་པའི་ཀུན་མཁྱེན་ཡེ་ཤེས་བརྙེས་ནས།  མཛད་པ་བཅུ་གཉིས་སྟོན་པའི་བྱ་སྒྲུབ་ཡེ་ཤེས་ཆོས་ཀྱི་སྐུས་འཇིག་རྟེན་ཁམས་ཀྱི་རྡུལ་དང་མཉམ་པའི་སྐུའི་བཀོད་པ་སྤྲུལ་ནས། ཤེར་ཕྱིན་སྟོན་པ་ལ་དབང་བསྒྱུར་བར་བསྟན་པས་སེམས་བསྐྱེད་ཉེར་གཉིས་ཀྱང་བསྟན་ནམ་སྙམ་སྟེ། རྩ་བར། །དེ་ཡང་ས་གསེར་སོགས་སོ། །མི་ཟད་པ་བརྒྱད་ཅུ་ནི། དག་ལྡན་ལས། སེམས་བསྐྱེད་བསམ་སྤྱོར་ལྷག་བསམ་དང། །ཕ་རོལ་ཕྱིན་དྲུག་ཚད་མེད་དང་། །མངོན་ཤེས་དྲུག་དང་བསྡུད་ངོས་བཞི། །སོ་སོར་རིག་རྟོན་ཚོགས་གཉིས་དང། །བྱང་ཆུབ་ཕྱོགས་མཐུན་ཞི་གནས་སོགས། ། གཟུངས་བཞི་ཆོས་ཀྱི་མདོ་བཤད་དང་། །བགྲོད་གཅིག་ཐབས་ལ་མཁས་པའོ། ཞེས་སོ། །",
        "id": "8d5af37b-fa1a-4e02-bbe3-ca8733dcb288"
    },
    {
        "segment_content": "འདིའི་སེམས་བསྐྱེད་ནི། བྱང་རྒྱབ་དོན་གཉེར་གྱི་འདུན་པ་ལ་དེར་བཏགས་པ་དང་། སྤྱོད་པ་དང་ལྷག་བསམ་གཉིས་མགོ་བཟློག་པ་ནི། གཉིས་ལའང་གཉིས་ཀ་ཡོད་པ་ལ་དགོངས་པ་དང་། ཚད་མེད་བཞི་སོགས་སྡེ་ཚན་བཞི་ནི། རྒྱན་འདི་བཤད་པའི་ཐབས་མཁས་སོགས་ཀྱི་ཕར་ཕྱིན་བཞིའི་གཞི་ལྡོག་ཏུ་བསྟན་པ་དང་།  རྟེན་པ་བཞི་ནི། འདིར་བཤད་པའི་མདོར་ཤེས་དང་ལྡན་པའི་དོད་དང་།ཐབས་མཁས་ནི། ཐབས་ཤེས་ཟུང་འབྲེལ་ལོ། །མ་ཐད་བརྒྱད་ཅུ་དང་སྦྱར་བ་མདོ་སྡེ་རྒྱན་ལས་བཤད་ཚུལ་དེ་དང་། །སྐབས་འདིར་མདོར་ཤེས་རྗེས་སུ་གསུང་པ་ནི། སངས་རྒྱས་དང་ཆ་འདྲ་བའི་ཕུལ་དུ་བྱུང་བ་ཐོབ་པ་ལ་དགོངས་པས་མི་འགལ་ལོ། །",
        "id": "a4c383a5-294c-424a-b09c-25c2b70670a2"
    },
    {
        "segment_content": "གཉིས་པ་ལ། གདམས་ངག་དངོས་དང་། གདམས་དོན་སྟོང་ཉིད་ལ་སྒོམ་བྱུང་སྐྱེ་བའི་ཐོག་མ་སྦྱོར་ལམ་གཉིས་ལས།   དང་པོ་ནི།",
        "id": "cfdebbe8-15ff-41d1-9740-1d473e8bca64"
    },
    {
        "segment_content": "གང་ལ་ཤེས་རབ་སོགས་ཏེ། གོང་དུ་ཤེར་ཕྱིན་ལ་ཉན་བསམ་སྒོམ་གསུམ་གྱིས་བསླབ་པར་གསུངས་པས། དེ་ལ་སློབ་ཚུལ་གང་ཡིན་ཞེ་ན། །བྱང་ཆུབ་སེམས་དཔའ་གང་ལ་སྤྱོད་བྱའི་ཤེས་རབ་ཀྱི་ཕ་རོལ་ཏུ་ཕྱིན་པ་མཆོག་སྟེ་ཕར་ཕྱིན་གཞན་ལས་ཁྱད་དུ་འཕགས་པ་དང། དེ་སྤྱོད་པ་པོའི་བྱང་ཆུབ་སེམས་དཔའ་དང་། དེ་སྤྱོད་བྱེད་ཀྱི་བྱང་ཆུབ་ཀྱི་སེམས་གསུམ་མི་དམིགས་ཞེས་པ་སྒྲུབ་པའི་དོན་དམ་ངོ་བོ་དང་དེ་གསུམ་མིང་ནས་དངོས་སུ་བསྟ་པས་དེ་དག་ཐ་སྙད་དུ་གྲུབ་བའི་ཀུན་རྫོབ་པའི་ངོ་བོ་སྟེ།  བདེན་པ་གཉིས་ལས་མི་འདའ་བར་ཉམས་སུ་ལེན་ཞིག་ཅེས་དེ་སྐད་དུ་འདོམས་པའི་གདམས་ངག་ཐོས་ནས། །གཞི་དུས་སུ་ཀུན་རྫོབ་ལ་རྨོངས་པ་མེད་ཅིང་དོན་དམ་ལས་མི་སྐྲག་པར་བདེན་པ་གཉིས་ཟུང་འབྲེལ་ཏུ་གཏན་ལ་ཕབ་ནས། ལམ་དུས་སུ་ཐབས་ཤེས་ཟུང་འབྲེལ་དུ་ཉམས་སུ་བླངས་པའི་བྱང་ཆུབ་སེམས་དཔའ་དེ་ནི། །འབྲས་དུས་སུ་བདེ་བར་གཤེགས་པའི་ཆོས་གཟུགས་ཀྱི་སྐུ་གཉིས་ཟུང་འབྲེལ་ཏུ་སྒྲུབ་བྱེད་ཀྱི་ཤེས་རབ་ཀྱི་ཕར་ཕྱིན་ལ་ཉན་རང་དང་་ཐུན་མོང་མ་ཡིན་པར་སྤྱོད་པ་ཡིན་པས། །ཚལ་དྲུག་གི་དཔེ་ལྟར་དེ་དག་ཟིལ་གྱིས་གནོན་ནོ། །ཞེས་པ་འདིས་གདམས་ངག་བཅུ་ལས། །གཞན་ཐམས་ཅད་ཀྱི་སྤྱིའམ་ཆིངས་ལྟ་བུའི་སྒྲུབ་པ་རང་གི་ངོ་བོ་ལ་འདོམས་པའི་དེ་གཙོ་བོར་སྟོན་པས། གཞན་དགུའི་དོན་རྣམས་ཀྱངབསྡུས་ཏེ། དེ་རྣམས་སྒྲུབ་པའི་ཁྱད་ཆོས་སུ་བསྡུས་པའི་ཕྱིར། །",
        "id": "41e460dd-349a-4957-82ed-825acfeedd3b"
    },
    {
        "segment_content": "དེ་ཡང་སྒྲུབ་པའི་དམིགས་པ་དང་རྟེན་དང་རྒྱུ་གསུམ་གྱི་རྒྱུ་ལ། དང་པོར་སྒྲུབ་པར་འཇུག་པ་ལས་མི་ལྡོག་པའི་རྒྱུ་དང། བར་དུ་སྒྲུབ་པ་ལས་མི་ཉམས་པ་དང་། ཐེག་པ་གཞན་དུ་མི་ལྟུང་བའི་རྒྱུ་དང་།  སྒྲུབ་པ་འཕེལ་བའི་རྒྱུ་ལ། བླང་དོར་གྱི་གནས་རྣམས་རང་སྟོབས་ཀྱིས་ཤེས་ནས་སྒྲུབ་པ་ལ་རང་དབང་དུ་འཇུག་པ་དང་། གཞན་དོན་མཐད་ཕྱིན་པར་བྱེད་ནས་སྒྲུབ་པ་མྱུར་དུ་རྫོགས་པའི་རྒྱུ་དང་། མཐར་སྒྲུབ་པ་མཐར་ཐུག་པའི་རྒྱུ་ལ། སྤང་བྱ་ཀུན་བཏགས་ཀྱི་ས་བོན་སེལ་བ་དང་། །ལྷན་སྐྱེས་ཀྱི་ས་བོན་སེལ་བའི་རྒྱུ་སྟེ་རིམ་པ་ལྟར། །བདེན་བཞི་དང་དཀོན་མཆོག་གསུམ་དང་། བྱ་བ་དན་ཞེན་གྱི་ལེ་ལོའི་གཉེན་པོ་མ་ཞེན་པའི་བརྩོན་འགྲུས་དང༌། སྐྱིད་ལུག་པའི་ལེ་ལོའི་གཉེན་པོ་ཡོངས་སུ་མི་ངལ་བའི་བརྩོན་འགྲུས་དང་། བདག་ཉིད་བརྙས་པའི་ལེ་ལོའི་གཉེན་པོ་ལམ་ཡོངས་སུ་འཛིན་པའི་བརྩོན་འགྲུས་དང་། སྤྱན་ལྔ་དང་མངོན་ཤེས་དྲུག་དང་། ཐེག་ཆེན་གྱི་མཐོང་ལམ་དང་། སྒོམ་ལམ་མོ། གདམས་དོན་བཅུ་པོ་དེ་དག་བདེན་པ་གཉིས་ལས་མི་འདའ་བར་ཉམས་སུ་ལེན་པས། ཐེག་ཆེན་སེམས་བསྐྱེད་ཀྱི་དོན་དུ་གཉེར་བྱ་ཐམས་ཅད་ཡོངས་སུ་རྫོགས་པར་འགྱུར་བས་ཤེར་ཕྱིན་ལ་བསླབ་ཚུལ་ནི་དེ་ལྟར་རོ་ཞེས་བསྟན་པ་སྟེ། རྩ་བར། སྒྲུབ་དང་བདེན་པ་སོགས་སོ་།ག",
        "id": "69b06865-edf4-4e5e-90eb-6b4844250d5f"
    },
    {
        "segment_content": "ཉིས་པ་ནི། དེ་ལྟར་གདམས་དོན་ཉན་རང་དང་ཐུན་མོང་མ་ཡིན་པར་ཉམས་སུ་བླངས་པས་དེ་དག་ལས། རྩ་བར། དམིགས་པ་དང་ནི་རྣམ་པ་དང་། ཞེས་སོགས་ལྟར། ཁྱད་པར་དྲུག་གིས་ཁྱད་པར་དུ་འཕགས་པའི་སྦྱོད་ལམ་འབྱུང་བས།  དེ་ལ་དམིགས་པ་སོགས་ཀྱི་ཁྱད་པར་དང་། རྣམ་རྟོག་ལྡན་ཚུལ་དང་། ཡོངས་འཛིན་གྱི་ཁྱད་པར་བཤད་པ་གསུམ། །དང་པོ་ལ་བཞི་ལས།",
        "id": "bdf849f9-4d85-41e8-8466-bb622b8c0191"
    },
    {
        "segment_content": "དང་པོ་སྦྱོར་ལམ་དྲོད་ནི། གཟུགས་མེད་ཅེས་སོགས་ཏེ། །སེམས་དགེ་མི་དགེ་ཐམས་ཅད་ལ་གཡོ་ཞིང་བསྐུལ་བར་བྱེད་པས། །གཙོ་བོ་ཡིན་པའི་ཕྱིར་འདུ་བྱེད་ཀྱི་ཕུང་པོ་ལ་སེམས་པ་སྨོས་པའོ། །དེ་ལྟར་སྡུག་བདེན་གྱི་གཙོ་བོ་ཉེར་ལེན་གྱི་ཕུང་པོ་ལྔ་དོན་དམ་པར་མེད་པར་སྤྱིར་བསྟན་པས། བྱེ་བྲག་འདུ་འགོད་དང་མིང་གིས་བཏགས་ཙམ་གྱི་དེ་དག་ཀྱང་མེད་པར་དངོས་སུ་བསྟན་པའི་དོན་གྱིས། ཐ་སྙད་དུ་དེ་དག་མི་རྟག་པ་སོགས་དྲོད་ཆུང་འབྲིང་ཆེ་གསུམ་གྱི་དམིགས་པར་སྟོན་ནོ། །",
        "id": "0ee238ad-c959-48dd-a96d-859ec6195f15"
    },
    {
        "segment_content": "དེ་དག་གི་རྣམ་པ་ནི། གནས་ནི་རྡུལ་ཙམ་སོགས་ཏེ། དམིགས་པ་དེ་དག་ལ་མངོན་ཞེན་གྱིས་གནས་པ་རྔུལ་ཙམ་ཡོད་པ་མ་ཡིན་ཞེས་པ་མངོན་ཞེན་ཆུང་འབྲིང་ཆེ་གསུམ་འགོག་པའི་དྲོད་ཆུང་དུའི་རྣམ་པའོ། །དེ་ལྟར་མངོན་ཞེན་མེད་པ་དེ་ཆོས་ཀུན་ལ་དོན་དམ་མིང་གི་རྒྱུན་སྔ་ཕྱི་མི་འདྲ་བར་མི་གནས་བའམ། སྔ་ཕྱི་འདྲ་བར་གནས་པའོ་སྙམ་པ་ལ་སོགས་པའི་མངོན་ཞེན་གང་ཡང་མེད་པར་སྤྱོད། །ཅེས་འབྲིང་དང་ཆེན་པོའི་རྣམ་པའང་བསྟན་ནོ། །དེ་དག་དམིགས་པ་མ་ིརྟ་ལ་སོགས་བདེན་པའི་རྟེན་ཅན་ཞེས་དྲོད་ཆུང་དུའི་དམིགས་པ་དང་། དེ་ཡི་ནི། རྣམ་པ་མངོན་ཞེན་ལ་སོགས་འགོག །ཅེས་དེའི་རྣམ་པ་དང་། གཟུགས་སོགས་འདུ་འགོད། །ཅེས་འབྲིང་གི་དམིགས་པ་དང་། གནས་བྲལ་དང་། །གནས་དང་། ཞེས་རྣམ་པ་དང་། བཏགས་དང་། ཞེས་ཆེན་པོའི་དམིགས་པ་དང་། བརྗོད་དུ་མེད། །ཅེས་དེའི་རྣམ་པ་བསྟན་པ་རྣམས་དང་སྦྱར་རོ། །",
        "id": "e4905f9d-bc28-4897-b445-fa5c87753188"
    },
    {
        "segment_content": "རྒྱུའི་ཁྱད་པར་ནི། ཡོངས་སུ་སོགས་ཏེ། དེ་ལྟར་སྤྱོད་པས་ཕྱོགས་ཡོངས་བཟུང་བ་མེད་པ་སྟེ། ཕྱོགས་རེ་ཙམ་མ་ཡིན་པའི་བདེ་གཤེགས་ཏེ་ཐེག་བ་གསུམ་ཀའི་དགྲ་བཅོམ་པ་རྣམས་ཀྱི་སྤངས་རྟོགས་ཚང་བའི་བྱང་ཆུབ་འཐོབ་ཅེས་པ། ཐེག་པ་གསུམ་ཆར་འཐོབ་པའི་རྒྱུ། ཞེས་སོ། ། གཉིས་པ་རྩེ་མོ་ལ་དམིགས་པ་ནི།ཇི་ལྟར་ཀུན་ཏུ་རྒྱུ་བ་སོགས་ཏེ། ཇི་ལྟར་ཀུན་ཏུ་རྒྱུ་བ་སྟེ་མུ་སྟེགས་པའི་རབ་བྱུང་ཕྲེང་བ་ཅན་གྱིས་རང་གི་ལམ་གྱིས་འཁོར་བ་ལས་མི་གྲོལ་བར་ཤེས་པ་ཡིས། ཕྱིས་བསྟན་པ་འདིར་ཞུགས་ནས་དོན་དམ་པར་གཟུགས་སོགས་དེ་དང་དེའི་ངོ་བོར་དམིགས་པ་མེད་པར་རང་བཞིན་གཅིག་ཏུ་རྟོགས་ནས། ཕུང་པོ་ལྔ་བདེན་པར་འཛིན་པའི་གཟུང་རྟོག་རྣམ་པར་འཇིག་པ་སྟེ། ། ཉམས་སྨད་པ་བྱུང་བ་ལྟར་བྱང་སེམས་གང་ཞིག་དེ་ལྟར་ཆོས་རྣམས་ཀྱི་གནས་ཚུལ་ཤེས་པ་སྙིང་རྗེས་དམན་པའི་མྱང་འདས་ལ་མི་རིག་པར་མ་ཟད། དེ་ནི་སྲིད་མཐར་མི་ལྟུང་པའི་ཤེས་རབ་ཁྱད་བར་ཅན་ལ་གནས་སོ། །ཞེས་རྩེ་མོ་འབྲིང་གི་དམིགས་པ་དངོས་སུ་བསྟན་པའི་ཤུགས་ཀྱིས་གཞན་གཉིས་ཀྱི་དམིགས་པའང་བསྟན་ནོ། །",
        "id": "2202dcd5-99b8-40ff-a347-e3eea32b174d"
    },
    {
        "segment_content": "རྣམ་པ་ནི།ཡང་འདི་ཤེས་རབ་སོགས་ཏེ། དེར་མ་ཟད་ཡང་བྱང་སེམས་འདི་ཤེར་ཕྱིན་འདི་ནི། ངོ་བོ་གང་ཡིན། ཁྱད་གཞི་སུ་ཡི་ཡིན། མཐའ་བཞི་ལ་སོགས་པའི་རྒྱུ་གང་ལས་སྐྱེས་པ་མིན་ཞེས། དོན་དམ་དཔྱོད་པའི་རིགས་པས་ཆོས་འདི་ཐམསཅད་བདེན་པས་སྟོང་པར་རྟོག་ཅིང་།  དེ་ལྟར་ཉེ་བར་བརྟགས་ནས་དོན་དམ་པར་མེད་པར་ངེས་པས་ཞུམ་པ་མེད་ཅིང་། ཀུན་རྫོབ་ཏུ་ཡོད་པར་ངེས་པས་སྐྲག་མེད་པ་སོགས་སོ། །འདིས་གཙོ་བོར་རྩེ་མོ་ཆེན་པོའི་རྣམ་པ་བསྟན་པའི་སྒོ་ནས་གཞན་གཉིས་ཀྱང་སྟོན་ནོ། །དེ་དག་ནི། གཟུགས་སོགས་མི་གནས་ཞེས་སོགས་རྐང་པ་གཉིས་ཀྱིས་རྩེ་མོ་ཆུང་ངུའི་དམིགས་པ་དང་། དེ་ནས་གཉིས་ཀྱིས་རྣམ་པ་དང་། དེ་ནས་གཉིས་ཀྱིས་འབྲིང་གི་དམིགས་བ་དང་།  དེ་ནས་གཅིག་གིས་རྣམས་པ་དང་། དེ་ནས་གཅིག་གིས་ཆེན་པོའི་དམིགས་པ་དང་། དེ་ནས་གཉིས་ཀྱིས་རྣམ་པ་བསྟན་པ་རྣམས་དང་སྦྱར་རོ། །དེ་རྣམས་འགྲེལ་པ་དོན་གསལ་གྱི་བཤད་ཚུལ་ཡིན་འཕགས་པའི་བཤད་ཚུལ་ལྟར་ན་རྩེ་མོ་ཆུང་ངུའི་དམིགས་རྣམ་བདེན་པ་རྣམ་པར་མ་བཞག་པ་དང་བཞག་པ་གཉིས་ལས། །གཟུགས་སོགས་མི་གནས་ཞེས་སོགས་ཀྱི་རྐང་པ་གསུམ་གྱིས་དང་པོ་དང་།  དེ་ནས་གསུམ་གྱིས་གཉིས་པ་དང་། དེ་ནས་གཅིག་གིས་རྩེ་མོ་འབྲིང་གི་དམིགས་པ་དང་། དེ་ནས་གཅིག་གིས་རྣམ་པ་དང་། དེ་ནས་གཅིག་གིས་ཆེན་པོའི་དམིགས་པ་དང་། དེ་ནས་གཅིག་གིས་དེའི་རྣམ་པ་བསྟན་པར་རྣམ་བཤད་ལས་སོ། །གསེར་འཕྲེང་ལྟར་ན། །བདེན་པ་རྣམ་པར་བཞག་བའི་ད་མིགས་རྣམ་ལ་ཆ་གཉིས་ཕྱེ་ནས། དེ་མི་རྟག་སོགས་ཞེས་སོགས་རྐང་པ་གསུམ་གྱིས་བདེན་པ་དང་པོ་གསུམ་གྱི་རྣམ་པར་བཞག་པའི་དམིགས་རྣམ་དང་།  དེ་ནས་གཅིག་གིས་ལམ་བདེན་གྱི་དབང་དུ་བྱས་པའི་རྣམ་པ་དངོས་སུ་བསྟན་ནས་དམིགས་པ་ཤུགས་ལ་དང་། དེ་དག་མཚན་མར་ཞེས་པ་གཅིག་གི་རྩེ་མོ་འབྲིང་གི་རྣམ་པ་དངོས་སུ་བསྟན་པའི་ཤུགས་ལ་དམིགས་པ་བསྟན་པ་དང་། དེ་ནས་གཅིག་གིས་རྩེ་མོ་ཆེན་པོའི་དམིགས་པ་དང་། དེ་ནས་གཅིག་གིས་དེའི་རྣམ་པ་བསྟན་བར་གསུངས་སོ། །",
        "id": "25b99dfc-8bba-4aef-b5a2-d0035f44e437"
    },
    {
        "segment_content": "གསུམ་པ་བཟོད་བ་ལ་དམིགས་པ་ནི།གལ་ཏེ་མི་ཤེས་སོགས་ཏེ། གལ་ཏེ་ཆོས་ཉིད་མི་ཤེས་བཞིན་དུ་དོན་དམ་པར་གཟུགས་སོགས་ལ་གཟུགས་རུང་ལ་སོགས་པ་དེར་འདུ་ཤེས་ཤིང་དེ་ལྟར་སྤྱོད་པར་བྱེད་ན་དང་། དེར་མ་ཟད་ཕུང་པོ་འདི་དག་བདེན་པས་སྟོང་ངོ་ཞེས། །བདེན་ཞེན་ཀྱིས་རྟོག་ནའང་རང་དང་སྤྱིའི་མཚན་ཉིད་དུ་ཞེན་པའི་ཕྱིན་ཅི་ལོག་གི་མཚན་མ་ལ་སྤྱོད་ཀྱི་མཐོང་ལམ་སོགས་བསྐྱེད་བས་སྐྱེ་མེད་གནས་ཏེ་ཤིར་ཕྱིན་་རྣལ་མ་ལ་དད་མ་ཡིན་ཞེས། ཕུང་པོ་ལྔ་དང་སྤྱིའི་མཚན་ཉིད་ཀྱི་མཚན་མར་མེད་པའི་ཆེན་པོའི་དམིགས་ཡུལ་སྟོན་པས། ཆུང་འབྲིང་གི་དམིགས་པའང་དོན་གྱིས་བསྟན་ནོ། །",
        "id": "8e4f896b-fed1-4feb-a13a-977e441d2072"
    },
    {
        "segment_content": "རྣམ་པ་ནི།གང་ཞིག་སོགས་ཏེ། བྱང་སེམས་གང་ཞིག་ཕུང་པོ་ལྔ་ལ་གཟུང་བར་ཞེན་པའི་སྒོ་ནས་མི་སྤྱོད་པའི་གནས་པ་མེད་པར་སྤྱོད་པ་དེ་ནི་མཉམ་བཞག་གི་ངོར་ནི་སྟོང་ཉིད་ལ་སྤྱོད་ཅེས་བྱ་བར་ཡང་མཚན་མ་དམིགས་ཏེ། དེ་དག་ཡིད་བྱེད་གཉིས་ཀྱིས་མཚན་མར་གཟུང་བྱན་མེད་པར་རྟོགས་པའི་སྒོ་ནས་མཚན་མའི་རྣམ་གཡེང་གིས་མི་གཡོ་བའི་ཤེས་རབ་བརྟན་པས། སྐྱེ་བ་མེད་པའི་ཆོས་ལ་མི་སྐྲག་པའི་བཟོད་པ་ཐོབ་པའི་བློ་དང་ལྡན་པའི་ཕྱིར། ཞེས་ཆེན་པོའི་རྣམ་པ་བསྟན་པའི་སྒོ་ནས་་ཆུང་འབྲིང་གི་རྣམ་པའང་བསྟན་ནོ། །དེ་དག་གཟུགས་སོགས་ངོ་བོ་ཉིད་མེད་ཉིད། །ཅེས་བཟོད་པ་ཆུང་ངུའི་དམིགས་པ་དང་། དེ་ནས་གཅིག་གིས་རྣམ་པ་དང་། དེ་ནས་གཅིག་གིས་འབྲིང་གི་དམིགས་པ་དང་། དག་དང་ཞེས་པས་རྣམ་པ་དང་། དེ་དག་མཚན་མ་མེད། ཅེས་ཆེན་པོའི་དམིགས་པ་དང་། དེ་ནས་གཉིས་ཀྱིས་དེའི་རྣམ་པ་བསྟན་པ་རྣམས་དང་སྦྱར་རོ།",
        "id": "045b231d-60e2-411f-abd2-fe027c1d6227"
    },
    {
        "segment_content": "། བཞི་ཆོས་མཆོག་ལ་ཆུང་ངུའི་དམིགས་པ་ནི། ཏིང་འཛིན་ཞི་བ་ཞེས་པ་སྟེ། དཔའ་བར་འགྲོ་བ་ལ་སོགས་པའི་ཏིང་ངེ་འཛིན་བརྒྱ་སོགས་ཀྱི་རྒྱུ་སྟོང་ཉིད་ཀྱི་གཟུགས་སོགས་ལ་དམིགས་ནས་འཛིན་པའི་གཡེང་བ་ཞི་བ་ཡིན། ཞེས་པའོ། ། རྣམ་པ་ནི། མཆོག་ལ་ལ་གཅེས་པ་སྟེ། ཏིང་ངེ་འཛིན་དེ་དག་གི་བྱེད་ལས་སངས་རྒྱས་དང་ཆ་འདྲ་བར་གཞན་དོན་བྱེད་པའི་སྒོ་ནས་སངས་རྒྱས་ཀྱི་གང་འཕང་མཆོག་ལ་རེག་ཅེས་པ་འབྲས་བུའི་སྒོ་ནས་དམིགས་པའི་རྣམ་པའོ། །འདི་ནི་ཏིང་འཛིན་དེ་ཡི་བྱེད་པ་ཉིད་ཅེས་པ་དང་སྤྱར་རོ། ། འབྲིང་གི་དམིགས་པ་ནི། བྱང་ཆབ་སེམས་གང་སོགས་ཏེ། བྱང་ཆུབ་སེམས་དཔའ་ཆོས་མཆོག་ལ་གནས་པ་གང་བཤད་མ་ཐག་པ་དེ་ལྟར་ཏིང་འཛིན་འདིར། བདག་གཟུང་ཛིན་གྱི་གཡེང་བ་ཞི་བར་གནས་པ་དེ་ནི། སྔོན་གྱི་དེ་བཞིན་གཤེགས་པ་སོགས་ཀྱིས་ལུང་བསྟན་པ་སོགས་ཡིན་པས་ཞེས་པའོ། ། རྣམ་པ་ནི། བདག་ནི་ཏིང་ངེ་འཛིན་ཁྱད་པར་ཅན་འདི་ལ་མཉམ་པར་བཞག་ཅེའམ་ལངས་ཞེས་རློམ་སེམས་མེད་དོ། ། རྒྱུ་མཚན་ཅིའི་ཞེ་ན། ཏིང་ངེ་འཛིན་གྱི་འཁོར་གསུམ་གྱིས་བསྡུས་པའི་ཆོས་ཀྱི་བདེན་པར་མེད་པའི་རང་བཞིན་ཡོངས་སུ་ཤེས་པའི་ཕྱིར་ཞེས་པ་དེ་དག །ལུང་སྟོན་པ་དང་རློམ་པ་ཟད། །ཅེས་སོ། །",
        "id": "d951932d-a9aa-404b-ae75-f47926dc9f71"
    },
    {
        "segment_content": "ཆེན་པོའི་དམིགས་པ་ནི། དེ་ལྟར་སྤྱོད་ན་སོགས་ཏེ། སྔར་བཤད་པ་དེ་ལྟར་སྤྱོད་ན་བྱང་སེམས་དེ་ནི་བདེ་གཤེགས་ཤེས་རབ་ཆོས་མཆོག་ལ་སྤྱོད་དོ། ། དེས་ནི་འཁོར་གསུམ་གང་དུ་ཡང་ཞེན་པས་སྤྱོད་པ་མེད་པ་ནི། འཁོར་གསུམ་ཕན་ཚུན་སྟོང་ཉིད་ཀྱི་ངོ་བོར་རོ་གཅིག་ཏུ་སྤྱོད་པ་ཡིན་པར་རབ་ཏུ་ཤེས་པའི་ཕྱིར། ཞེས་པའོ། །རྣམ་པ་ནི། མཉམ་བཞག་ངོར་དེ་ལྟ་བུའི་སྟོང་པའི་ཆོས་གང་ལ་སྤྱོད་པ་དེ་ཡང་དམིགས་པར་མི་འགྱུར་ཏེ།  དེ་ལྟར་རྣམ་པར་མི་རྟོག་པ་འདི་ནི་ཤེས་རབ་ཕ་རོལ་སོགས་སོ། །དེ་དག་གསུམ་པོ་ཕན་ཚུན་སོགས་སོ། །རྩ་བར་དེ་ལྟར་ངེས་བྱེད་སོགས་རྐང་པ་གཉིས་ནི་སྦྱོར་ལམ་བཞི་ཀ་དང་སྦྱར་རོ།  །གཉིས་པ་རྣམ་རྟོག་སྤང་བྱ་ལྡན་ཚུལ་ལ། ཀུན་ཉོན་གཟུང་རྟོག་གི་ཡུལ་དགུ་ནི། མ་རིག་ཟག་ཕུང་འཇིག་མཐར་ལྟ། །མ་དད་ལེ་ལོ་དམིགས་རྟེན་དག །ཅེས་དང་། ། རྣམ་བྱང་ནི། ཕུངཁམས་སྐྱེ་མཆེད་རྟེན་འབྲེལ་སྟོང་། ཕར་ཕྱིན་མཐོང་སྒོམ་མི་སློབ་ལམ། །ཞེས་དང་། རྫས་འཛིན་ནི། རང་དབང་གཅིག་རྒྱུ་ལྟ་བོ་སོགས། །ཀུན་ཉོན་ཆགས་བྲལ་ལམ་གསུམ་རྟེན། །ཞེས་དང་། བཏགས་འཛིན་ནི། ཕུང་ཁམས་སྐྱེ་མཆེད་རྟེན་འབྲེལ་དང་། །རྣམ་བྱང་མཐོང་སྒོམ་ཁྱད་མི་སློབ། །ཅེས་སོ། །",
        "id": "7a78cb0e-dc20-407a-be4b-df6ce69b1c02"
    },
    {
        "segment_content": "དེ་དག་ལས་གཟུང་རྟོག་ལྡན་ཚུལ་ནི། གང་ཞིག་ཡོད་པ་སོགས་ཏེ། མིང་གཟུགས་ལ་སོགས་པའི་ཆོས་གང་ཞིག་བྱིས་པས་ཞེན་ལྟར་ཡོད་པ་མ་ཡིན་པ་དེ་ནི་དོན་དམ་པར་མེད་ཅེས་བྱ་ལ། བྱིས་པ་རྣམས་ཀྱིས་མིང་གཟུགས་ལ་སོགས་པའི་གནས་ཚུལ་དེ་རིགས་པས་བརྟགས་ནས་སྣང་ངོ་ཙམ་དུ་ཡོད་པ་དང་བདེན་པར་མེད་རྟོགས་པར་བྱེད་པས།  ཐ་སྙད་དུ་ཡོད་པ་དང་དོན་དམ་་པར་མེད་པ་དེ་གཉིས་འགལ་བ་མེད་པའི་ཆོས་ཡིན་ཏེ། ཞེས་པ་དེས་རྣམ་བྱུང་གཟུང་རྟོག་གི་ཡུལ་དགུ་ལས་སྟོང་ཉིད་དང་།  བྱང་ཆུབ་སེམས་དཔའ་གང་གིས་བདེན་པ་གཉིས་མི་འགལ་བར་གཅིག་གྲོགས་སུ་གཅིག་འགྲོ་བའི་ཚུལ་འདི་ཐོས་བསམ་གྱིས་ཤེས་པ་དེས་མཐོང་སྒོམ་གྱི་རིམ་པས་བསྒོམ་པ་ལས་ཁམས་གསུམ་ལས་མི་སློབ་ལམ་དུ་ངེས་པར་འབྱུང་ངོ༌། །ཞེས་པ་འདིས་མ་རིག་པ་འགག་པས་འདུ་བྱེད་འགག་པ་སོགས་ཀྱི་རྟེན་འབྲེལ་དང་མཐོང་སྒོམ་མི་སློབ་ལམ་སོགས་བསྟན་ནོ། །",
        "id": "daaa4992-c73f-4db5-901e-8c8dce0c4ee3"
    },
    {
        "segment_content": "དེ་དག་གིས་དེ་ལྟར་རྣམ་བྱང་གཟུང་རྟོག་གི་ཡུལ་དངོས་སུ་བསྟན་པའི་བཟློག་ཕྱོགས་ནས། །རྐང་པ་དང་པོས་བདེན་པ་གཉིས་ཀྱི་གནས་ཚུལ་ལ་རྨོངས་པའི་མ་རིག་པ་དང་། བྱིས་པ་རྣམས་ཀྱིས་བརྟགས་ཞེས་པས། ཉེར་ལེན་གྱི་ཕུང་དང་དེའི་གནས་ཚུལ་དེ་ལ་བདག་ཏུ་བརྟགས་པའི་འཇིག་ལྟ་དང་།  ཡོད་དང་སོགས་ཀྱིས། དེ་ལས་ཡོད་པ་རྟག་མཐའ་དང་མེད་པ་ཆད་མཐར་ཞེན་པར་བྱེད་པའི་མཐར་ལྟ་དང་། །རྐང་པ་ཕྱི་མ་གཉིས་ཀྱི་བཟློག་ཕྱོགས་ནས་དེ་ལྟར་མཐའ་གཉིས་སུ་ཞེན་པ་ལས་བདེན་གཉིས་མི་འགལ་བའི་ཚུལ་མི་ཤེས་པས་མ་དད་པ་སྐྱེ་ཞིང་། དེ་ལས་ཐར་ལམ་སོགས་ལ་མི་སྤྲོ་བའི་ལེ་ལོ་སྐྱེ་ལ།  དེའི་དབང་གིས་དམིགས་ཡུལ་གསུམ་ལས་ཚོར་བ་བདེ་སྡུག་བཏང་སྙོམས་གསུམ་སྐྱེས་ནས་བདེ་བ་ལས་བདག་ལ་ཆགས་པ་དང་། སྡུག་བསྔལ་ལས་གཞན་ལ་སྡང་བའི་དབང་གིས་ལས་བསགས་ནས་འཁོར་བར་འཁོར་བས་ཁམས་གསུམ་ནས་ངེས་པར་འབྱུང་ནི་ནུས་པར་བསྟན་པས། ། མ་དད་པ་དང་ལེ་ལོ་དང་དམིགས་པ་དང་རྟེན་དང་། གང་ལས་ངེས་པར་འབྱུང་བའི་གཞིའམ་རྣམ་དག་མྱང་འདས་སུ་འབྱུང་བྱེད་ཀྱི་སྡུག་བསྔལ་རྣམས་ཀུན་ཉོན་གཟུང་རྟོག་གི་ཡུལ་དུ་བསྟན་པ་དེ་དག་གིས། ཀུན་བྱང་གི་གཟུང་རྟོག་གཉིས་དྲོད་རྩེ་གཉིས་ཀྱི་སྤང་བྱར་སྟོན་ཏེ། །གཞི་དང་དེ་ཡི་སོགས་སོ། །",
        "id": "6663569b-176e-485a-95db-fa681ea7dc22"
    },
    {
        "segment_content": "འཛིན་རྟོག་ལྡན་ཚུལ་ནི། གང་འདིར་ཕུང་པོ་ལྔ་སོགས་ཏེ། བྱང་སེམས་གང་སྦྱོར་ལམ་འདིར་དོན་དམ་པར་ན་ཕུང་པོ་ལྔ་དག་རྒྱུ་མ་ལྟར་དེར་སྣང་ཡང་དེས་སྟོང་པར་ཤེས་ཤིང་།  སྤྲུལ་གཞི་སྔགས་རྫས་མིག་བསླད་པ་སོགས་ཚོགས་པ་ལས་སྒྱུ་མར་སྣང་ཙམ་ལས་གཞན་དུ་སྒྱུ་མ་འཇོག་རྒྱུ་མི་རྙེད་པ་ལྟར། གདགས་གཞི་ཕུང་པོ་ཁམས་སྐྱེ་མཆེད་ཚོགས་པའི་སྟེང་དུ་སྐྱེས་བུར་བཏགས་པ་ཙམ་ལས་གཞན་དུ་སྐྱེས་བུ་མི་རྙེད་པས་དེ་ལྟར་ཞེན་པར་མི་བྱེད་ལ།  འཛིན་རྟོག་གཉིས་སོགས་སྣ་ཚོགས་པའི་འདུ་ཤེས་དང་བྲལ་ཞིང་དེ་ནི་ཐར་པ་དང་མཐུན་པས་ཉེ་བར་ཞི་ལ་སྤྱོད་པ་འདི་ནི་སྦྱོར་ལམ་གྱི་ཤེས་རབ་ཕ་རོལ་མཆོག་སྤྱོད་པ་ཡིན། ཞེས་པ་དེ་དག་གིས་ཕུང་པོ་ལྔ་ལ་སྐྱེས་བུར་བཏགས་པ་ཙམ་གྱི་ང་སོགས་དགུ་དང་།  དེའི་བཟློག་ཕྱོགས་ནས་ཕུང་པོ་སོགས་ལ་མི་ལྟོས་པའི་རང་དབང་ཅན་གྱི་ངར་འཛིན་པ་སོགས་དགུ་པོ་རྣམས་ལ་བདེན་ཞེན་མེད་པའི་གཉེན་པོ་དངོས་སུ་བསྟན་པས། སྦས་དོན་ལ་དེ་དག་ཡུལ་དུ་བྱེད་པའི་འཛིན་རྟོག་གཉིས་བཟོད་མཆོག་གཉིས་ཀྱི་སྤང་བྱ་བསྟན་ཏེ། རྫས་དང་བཏགས་པའི་སོགས། །",
        "id": "4d1a0868-53db-497d-a94c-89f852667db8"
    },
    {
        "segment_content": "གསུམ་ཡོངས་འཛིན་གྱི་ཁྱད་པར་ནི། དགེ་བའི་བཤེས་སོགས་ཏེ། རྒྱལ་པོའི་བཙུན་མོ་ཤི་བའི་བརྡ་སྤྲོད་པ་ལྟར་གདུལ་བྱའི་བློ་དང་འཚམ་པའི་ཐབས་ལ་མཁས་པས། ངོ་བོ་ཉིད་མེད་པ་སོགས་ཤེར་ཕྱིན་ཟབ་མོ་སྟོན་པའི་ཕྱིའི་དགེ་བཤེས་གཉེན་དང་།  རྣམ་མཁྱེན་ཡིད་བྱེད་ཀྱིས་ཟིན་པའི་ཆོས་ཉིད་ཟབ་མོ་ལ་སེམས་མི་འགོང་བ་སོགས་ཀྱི་ལྷག་མཐོང་སྟེ། ནང་གི་ཡོངས་འཛིན་གཉིས་དང་ལྡན་པ་གྱུར་པ་དེ་ནི་རྒྱལ་བ་རྣམས་ཀྱི་ཡུམ་ཐོས་སྐྲག་པར་ཡོངས་མི་འགྱུར་ཞེས་པ། དེ་དག་རྩ་བར། སེམས་མ་ིའགོང་བ་སོགས་སོ། ། ཡོངས་འཛིན་དེ་གཉིས་ཀྱང་རང་རང་གི་མི་མཐུན་ཕྱོགས་དང་བྲལ་བ་དགོས་ཚུལ་ནི། གང་ཞིག་སྡིག་པའི་སོགས་ཏེ། གང་ཟག་གང་ཞིག་ཕྱིན་དྲུག་གི་མཐུན་ཕྱོགས་སེར་སྣ་ལ་སོགས་པ་དང་། ཤེར་ཕྱིན་སྤོང་བ་སོགས་ལ་སྦྱར་བའི་སྡིག་པའི་གྲོགས་དང་ལྡན་ཅིང་། རང་དོན་ཡིད་བྱེད་དང་བདེན་ཞེན་ཆེ་བས་ཤེར་ཕྱིན་ཟབ་མོའི་དོན་ལ་གཞན་གྱི་དྲིང་འཇོག་པ་དེ་ནི་ རྫ་སྣོད་སོ་མ་བཏང་བར་ཆུས་རེག་ཅིང་བླུག་ན་འབོ་ཞིང་སྣོད་རང་ཡང་ཞིག་པ་བཞིན་དུ་ཟབ་དོན་ལ་སྐྲག་ནས་ཤེར་ཕྱིན་འདོར་བ་དང་། སྔར་གྱི་སྤྱོད་པ་ཉམས་ལེན་རྣམས་ཀྱང་ཉམས་པར་འགྱུར་ཞེས་པ་དེ་དག །དེ་ཡི་མི་མཐུན་ཕྱོགས་སོགས་སོ།",
        "id": "ffbd2b3f-f454-434e-b97b-0ce24173042b"
    },
    {
        "segment_content": "།གསུམ་པ་ལ། ཐེག་ཆེན་སྒྲུབ་པའི་རྟེན་དང་། དམིགས་པ་དང་། ཆེད་དུ་བྱ་བ་དང་། སྒྲུབ་པའི་ངོ་བོ་དང་བཞི་ལས།   དང་པོ་གཉིས་སྟོན་པར། ཅིའི་ཕྱིར་འདི་ནི་སོགས་ཏེ། རྒྱུ་མཚན་ཅིའི་་ཕྱིར། སྔར་བྱང་ཆུབ་སེམས་དཔའ་ཞེས་བྱུང་བ་འདི་ནི་བྱང་ཆུབ་སེམས་དཔའ་ཞེས་བྱ་ཞེ་ན། བྱང་ཆུབ་སེམས་པར་འཇོག་བྱེད་ཀྱི་གཙོ་བོ་ནི། །ཐེག་ཆེན་གྱི་རིགས་ཡིན་པར་བསྟན་པའི་ཕྱིར། །དེའི་ལན་དུ། རང་གི་སེམས་བདེན་སྟོང་ལ་དམིགས་ནས་བདེན་ཞེན་གྱི་ཆགས་པ་མངོན་གྱུད་པ་གཅོད་པར་བྱེད་ཅིང་ཆོས་ཀུན་ལ་བདེན་ཞེན་གྱི་ཆགས་པའི་ས་བོན་ཟད་པར་འདོད་པས་ རྒྱལ་བ་རྣམས་ཀྱི་བྱང་ཆུབ་བདེན་ཞེན་གྱི་ཆགས་པ་སྤངས་པས་མེད་པར་གྱུར་བ་ལ་དམིགས་པའམ་རེག་པར་འགྱུར་བ།  དེས་ན་དེ་ལྟར་རང་དོན་བྱང་ཆུབ་ལ་སེམས་པ་དེ་ནི་བྱང་ཆུབ་སེམས་དཔའི་མིང་དོན་དང་ལྡན་པ་ཐོབ་པོ། །ཞེས་པ་ཚིག་རྐང་དང་བོ་གཉིས་ཀྱིས་རིགས་བསྟན་ཏེ།  རིགས་ཀྱི་དོན་ལ་གཞི་རྟེན་བྱེད་པ་དང་རྒྱུ་བྱེད་པ་གཉིས་ལས། །  དང་པོ་ནི། སེམས་བདེན་པར་གྲུབ་ན་དྲི་མ་བྲལ་མི་རུང་ཡང་ནམ་མཁའ་གཟུགས་ཅན་ཐམས་ཅད་ལ་གོ་འབྱེད་པ་ལྟར། །སངས་རྒྱས་རུང་གི་སེམས་རང་བཞིན་གྱིས་འོད་གསལ་བ་བདེན་སྟོང་གིས་སྐྱོན་སྤོང་པ་དང་ཡོན་ཏན་སྒྲུབ་པའི་གཞི་རྟེན་བྱེད་པའོ། །",
        "id": "efccf171-a606-45ce-9ad3-786576ca6e89"
    },
    {
        "segment_content": "གཉིས་པ་ནི། དེ་ལ་དམིགས་ནས་བསྒོམ་ན་བདེན་ཞེན་གཅོད་པ་སོགས་འཕགས་པའི་ཆོས་ཀྱི་རྒྱུ་བྱེད་པ་སྟེ། དོན་དེ་གཉིས་ཀ་འདིར་བསྟན་པའི་ཕྱིར། དེ་ཡང་སྐྱོན་སྤོང་བ་ལ་མངོན་གྱུར་དང་ས་བོན་སྤོང་ཚུལ་གཉིས་ལས། དང་པོ་ནི། ཐེག་ཆེན་གྱི་སྦྱོར་ལམ་དྲོད་སོགས་བཞི་དང་། ས་བོན་ཀུན་བཏགས་དང་ལྷན་སྐྱེས་ཀྱི་གཉེན་པོ་སྤྱི་མཐོང་སྒོམ་གཉིས་དང་། བྱེ་བྲག་གཉེན་པོ་དང་སྤོང་བའི་སྒྲུབ་པ་སྟེ་བར་ཆད་མེད་ལམ་དང་། སྤང་བྱ་དག་གཏུགས་པའི་རྣམ་གྲོལ་ལམ་དང་། ཡོན་ཏན་སྒྲབ་ཚུལ་ལ།  རང་གཞན་གྱི་དོན་གཉིས་སྲིད་ཞིའི་མཐར་མི་གནས་པར་སྒྲུབ་པའི་ཤེས་རབ་སྙིང་བརྩེ་བའི་སྒྲུབ་པ་ས་བརྒྱད་པ་ནས་དང་། །ཡོན་ཏན་ཀྱི་ངོ་བོ་ལ། ཉན་རང་དང་ཐུན་མོང་མ་ཡིན་པར་སེམས་ཅན་སྨིན་པར་བྱེད་པའི་སྒྲུབ་པ་སོ་སོར་ཡང་དག་པར་རིག་པ་ས་དགུ་པ་ནས་དང་། སངས་རྒྱས་དང་ཆ་འདྲ་བར་གདུལ་བྱའི་བློ་དང་འཚམ་པར་ལྡེམ་དགོངས་ལ་སོགས་པའི་སྒོ་ནས་གཞན་དོན་གོ་རིམས་སུ་བྱེད་པ་དང་།  དེ་ཡང་འབད་རྩོལ་རགས་པ་ལ་མི་ལྟོས་པར་བྱེད་པའི་ཡེ་ཤེས་རྩོལ་བ་མི་མངའ་བར་འཇུག་པའི་སྒྲུབ་པ་སྟེ། འདི་གཉིས་ས་བཅུ་པའོ། །",
        "id": "48b76fe8-99d3-4eab-825a-4884e065c902"
    },
    {
        "segment_content": "དེ་བཅུ་གསུམ་རྟེན་རིགས་དང་བཅས་པ་དང་པོ་བཞི་ཆགས་པ་གཅོད་བྱེད་ཅེས་པ་དང་། གཞན་དགུ་ཀུན་ལ་ཆགས་པ་མ་ཟད་པར་འདོད་ཅེས་པ་རྐང་པ་བཞི༷་དང་འབྲེལ་བས་བསྟན་ཏེ།  དཔེར་ན་ནམ་མཁའ་གཟུགས་ཅན་གྱི་གོ་འབྱེད་པས་ནམ་མཁའ་ལ་ཉི་མ་རིམ་གྱིས་ཤར་བའི་གནས་སྐབས་སོ་སོ་ལ་སྔ་དྲོ་ཕྱི་དྲོ་སོགས་ཀྱི་མིང་བཏགས་པ་ལྟར། རིགས་ཀྱིས་གཞི་རྟེན་བྱེད་པའི་སྟོབས་ཀྱིས་དེ་ལ་དམིགས་ནས་གཟུང་འཛིན་བདེན་པར་ཞེན་པའི་ཆགས་པ་གཅོད་ པར་བྱེད་པ་སོགས་སྐྱོན་སེལ་ཡོན་ཏན་འཕེལ་བའི་སྒྲུབ་པ་བཅུ་གསུམ་སོ་སོར་ཐོབ་པའི་གནས་སྐབས་ལ། བྱང་ཆུབ་སེམས་དཔའ་བཅུ་གསུམ་སོ་སོའི་མིང་བཏགས་པ་ཡིན་གྱི་སེམས་བདེན་པར་གྲུབ་ན་དེ་ལྟར་མི་རུང་བ་བསྟན་པའི་ཕྱིར། རྩ་བར་རྟོགས་པ་ཡི་ནི་ཆོག་དྲུག་དང་སོགས་སོ། །",
        "id": "f403ff95-7f90-4d75-abc8-555cab33f251"
    },
    {
        "segment_content": "རྐང་པ་གསུམ་པས་འབྲས་བུ་ལ་རྒྱལ་བ་རྣམས་ཀྱི་ཞེས་གཟུགས་སྐུ་དང་། བྱང་ཆུབ་ཆགས་མེད་ཅེས་ཆོས་སྐུ་སྟེ། སྐུ་གཉིས་བསྟན་པས་རྒྱུ་དུས་སུའང་བདེན་པ་གཉིས་ལ་དམིགས་དགོས་པར་སྟོན་ལ། དེ་ཡང་བྱང་སེམས་ཀྱིས་དང་པོར་བདག་གི་བླང་བྱ་དང་དོར་བྱ་དང་བཏང་སྙོམས་སུ་བཞག་བྱ་གང་ཡིན་སྙམ་དུ་དམགས་པས་སྒྲུབ་པའི་དམིགས་པ་དང་པོ་གསུམ་དང་། ། དེ་ནས་སླང་བྱ་བཟུང་སྟེ། དེ་ཡང་འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་དམིགས་སོ། །དེ་ནས་ཕྱི་མའི་སྤང་བྱ་ནི་ཟག་བཅས་དང་ངོ་བོ་ནི་ཟག་མེད་དོ་སྙམ་དུ་དམིགས་སོ། །དེ་ནས་ཟག་མེད་དེའི་དམིགས་པ་གང་ཡིན་སྙམ་དུ་འདུས་བྱས་ཀུན་རྫོབ་དང་འདུས་མ་བྱས་དོན་དམ་བདེན་པ་གཉིས་ལ་དམིགས་སོ། ། དེ་ནས་དེ་ལ་དམིགས་པའི་འབྲས་བུ་ལ་ཉན་རང་དང་ཐུན་མོང་དང་ཐུན་མོང་མ་ཡིན་པ་གཉིས་སུ་ཕྱེ་ནས་དམིགས་པར་བསྟན་པས་ན་ཆོས་ཐམས་ཅད་སྒྲུབ་པའི་དམིགས་པར་སྟོན་ཏེ། རྩ་བར། དམིགས་པ་ཆོས་རྣམས་ཐམས་ཅད་དེ། སོགས་སོ།",
        "id": "f47cde5a-f98b-40f8-93f8-e64f0a4898eb"
    },
    {
        "segment_content": "།གསུམ་པ་ནི། ཅི་ཕྱིར་དེ་ནི་སོགས་ཏེ། སེམས་དཔའ་ཆེན་པོའི་དོན་དྲིས་པའི་ལན་དུ་དཔེར་ན་རྒྱལ་པོ་ཞིག་གིས་རྒྱལ་པོ་གཞན་དང་རྩོད་ནས་རྒྱལ་ས་ཐོབ་པ་ལྟར། སེམས་ཆེན་པོས་སེམས་ཅན་ཚོགས་ཏེ་སྤྱི་རྣམས་དང་དེ་རེ་རེ་ལའང་སྡེ་ཚན་མང་པོ་ཡོད་ཐམས་ཅད་ཀྱི་མཆོག་ཏུ་གྱུར་པ་དང་། གཡུལ་ལས་རྒྱལ་བ་ལྟར་ལྟ་ངན་ཐམས་ཅད་སྤངས་པའི་སྤོང་བ་ཆེན་པོ་དང་།  འཁོར་འབངས་མངའ་ཐང་སྟོབས་འབྱོར་རྒྱས་པ་ལྟར་ཇི་ལྟ་ཇི་སྙེད་ཀྱི་ཆོས་ཐམས་ཅད་མཁྱེན་པའི་ཟག་མེད་ཡེ་ཤེས་སྡེ་ཚན་ཉེར་གཅིག་སོགས་ཀྱི་རྟོགས་པ་ཆེན་པོ་གཉིས་ཀྱིས་ཆོས་འཁོར་བསྐོར་ནས་སེམས་ཅན་ཁམས་ཀྱི་ལྟ་ངན་རེ་གཉིས་ལ་སོགས་པ་རྣམས་ཆེན་པོ་གཅོད་པ་སྟེ།  དེ་ལྟར་ཆེན་པོ་གསུམ་ལ་སེམས་པ་དེ་ཕྱིར་སེམས་དཔའ་ཆེན་སོགས་སོ། །འདིར་ཆེན་པོ་གསུམ་སྒྲུབ་པའི་ཆེད་དུ་བྱ་བར་དོན་ཀྱིས་བསྟན་ཏེ།  རྩ་བར། །སེམ་ཅན་ཅན་ཀུན་མཆོག་སོགས་སོ། །སེམས་ཆེན་པོ་ལ་སངས་རྒྱས་སྤྱི་ཙམ་འཇོག་པ་དང་སངས་རྒྱས་ཀྱི་ཐུགས་རྗེ་ཆེན་པོ་འཇོག་ཚུལ་གཉིས་ལས་འདིར་དང་པོའི་དབང་དུ་བྱས་སོ།",
        "id": "d449e22e-d766-47ad-84d6-2413b830704f"
    },
    {
        "segment_content": "།བཞི་པ་ལ། དཔེར་ན་གཡུལ་འགྱེད་པ་ན་ཐོག་མར་གོ་ཆ་བརྟན་པོ་བགོ་བ་ལྟར་བསམ་པ་རྒྱ་ཆེ་བ་གོ་སྒྲུབ་དང་། དེ་ནས་གཡུལ་དུ་ཞུགས་པ་དང་འདྲ་བར་སྦྱོར་བ་རྒྱ་ཆེ་བ་འཇུག་སྒྲུབ་དང་། གཡུལ་ལས་རྒྱལ་བྱེད་ཀྱི་གྲོགས་དང་མཚོན་ཆ་ལ་སོགས་པའི་དཔུང་གསོག་པ་དང་འདྲ་བར་ཚོགས་གཉིས་རྒྱ་ཆེ་བ་ཚོགས་སྒྲུབ་དང་། གཡུལ་ལས་རྒྱལ་བ་དང་འདྲ་བར་ངེས་འབྱུང་སྒྲུབ་པ་དང་བཞི་ལས།",
        "id": "c3611230-6efd-4c29-aad5-fe71b6bd3b21"
    },
    {
        "segment_content": "དང་པོ་ནི། གཏོང་བ་ཆེ་དང་སོགས་ཏེ། བྱང་སེམས་ཀྱིས་སྤྱིན་པ་གཏོང་བ་ན་ལུས་ལ་སོགས་པ་སྤྱིན་བྱའི་དངོས་པོ་ཐམས་ཅད་སྤྱིན་ཅིང་། དེའི་ཚེ་རྣམ་སྨིན་ལ་རེ་བ་སོགས་རང་དོན་ཡིད་བྱེད་སྤོང་བའི་ཚུལ་ཁྲིམས་དང། སློང་མོ་བའི་ལོག་སྒྲུབ་སོགས་ལ་མི་འཁྲུགས་པ་སོགས་ཀྱི་བཟོད་པ་དང་། དགེ་བ་ལ་འདུན་པ་དྲག་པོ་སྐྱེད་པའི་བརྩོན་འགྲུས་དང་།  ཐེག་པ་གཞན་དང་མ་འདྲེས་པའི་སེམས་རྩེ་གཅིག་པས་གཏོང་བའི་དགེ་བ་རྣམས་མཁྱེན་དུ་བསྔོ་བའི་བསམ་གཏན་དང་། སྦྱིན་པའི་འཁོར་གསུམ་མི་དམིགས་པ་སྒྱུ་མ་ལྟ་བུར་ཤེས་པའི་ཤེས་རབ་སྟེ་ཕར་ཕྱིན་དྲུག་ཀ་ཚང་བས་ཆ་ཐམས་ཅད་ནས་ཐེག་དམན་ལས་རྒྱ་ཆེ་བས་ན་གཏོང་བ་ཆེ་བ་དང་། དེ་བཞིན་དུ་ཚུལ་ཁྲིམས་གསུམ་ཀའི་བླང་དོར་ཐམས་ཅད་ཤེས་ནས་སློབ་པས་བློ་ཆེ་བ་ཚུལ་ཁྲིམས་དང་།  ཆ་ཐམས་ཅད་ནས་མི་མཐུན་ཕྱོགས་སྒྲིབ་གཉི་ག་འཛོམས་པའི་མཐུ་ཆེ་བ་ཕར་ཕྱིར་ཕྱི་མ་བཞི་དང་ལྡན་པ་སྟེ། འདི་ལྟར་གཡུལ་དུ་འཇུག་ཚེ་ལུས་ཀྱི་ཆ་ཐམས་ཅད་ལ་གོ་ཆ་མ་སྐོན་ན་གང་ལ་མ་སྐོན་པ་དེའི་ཐད་ནས་མཚོན་ཆས་གནོད་པ་ལྟར། །ཕྱིན་དྲུག་རེ་རེ་ལ་འཇུག་ཚེའང་དྲུག་རེ་མ་ཚང་ན་མི་རུང་བས་ན་འདི་དང་ཚིག་རྐང་གསུམ་པ་གཉིས་འབྲེལ་བས་དེ་ལྟར་ཉམས་སུ་ལེན་པའི་ལམ་གོ་ཆའི་སྒྲུབ་པར་བསྟན་ཏེ། རྩ་བར དེ་དག་སོ་སོར་སྦྱིན་ལ་སོགས། སོགས་སོ། །",
        "id": "3c0c8900-459c-4f74-aa3a-5d6349ac4af8"
    },
    {
        "segment_content": "གཉིས་པ་ནི། རྒྱལ་བ་རྣམས་ཀྱི་སོགས་ཏེ། དེ་ལྟར་བསམ་པའི་གོ་སློན་ནས་རྒྱལ་བ་རྣམས་ཀྱི་ཐུགས་ཉམས་སུ་བཞེས་པའི་བསམ་གཏན་གཟུགས་མེད་ལ་སོགས་པའི་འཇུག་ཡུལ་གྱི་ཐེག་ཆེན་གཉིས་ཀ་སྒྲུབ་པས་མཆོག་སྟེ། དེ་ཡང་རྒྱུའི་ཐེག་ཆེན་བརྒྱད་ལས་དང་པོ་གསུམ་རང་དོན་ཏེ། །འདི་ལ་ཡང་རང་དོན་རྟོགས་པ་ཕུན་ཚོགས་སྒྲུབ་པའི་ལམ་ནི་དང་པོ་གཉིས་དང་། སྤངས་པ་ཕུན་ཚོགས་སྒྲུབ་པའི་ལམ་ནི་གསུམ་པ་མཐོང་བ་ལ་སོགས་པའི་ལམ་དང་།  གཞན་དོན་སྒྲུབ་པའི་ལམ་ལ། དངོས་ནི་ཚད་མེད་བཞི་དང་གཞན་དོན་སྒྲུབ་པའི་བགེགས་མངོན་ཞེན་སེལ་བྱེད་མི་དམིགས་པ་དང་ལྡན་པའི་ལམ་དང་། གཞན་རྣམས་ནི་དོན་གཉིས་ཀ་སྒྲུབ་པའི་ལམ་སྟེ། དེ་ཡང་དང་པོར་འདོད་ཡོན་ལ་སེམས་གཡེང་བ་ཞི་ནས་དམིགས་པ་ལ་བརྟན་པར་བྱ་ཕྱིར་བསམ་གཟུགས་ལ་འཇུག་ལྡང་བྱེད་ཅིང་། དེ་ལྟར་སེམས་བརྟན་པ་ན་ཚོགས་གཉིས་གསོག་ཕྱིར་ཕྱིན་དྲུག་ལ་འཇུག་ལ། དེ་ལྟར་ཚོགས་གཉིས་བསགས་པས་དེ་ཁོ་ན་ཉིད་ཀྱི་དོན་ལ་ལྷག་པར་མོས་པ་སྐྱེས་ཏེ།  དེ་རྟོགས་པའི་ལམ་ལ་འཇུག་གོ །ལམ་ལ་ཡང་མཐོང་ལམ་སོགས་བཞི་ལས་སྒོམ་ལམ་ནི་ས་བདུན་པ་མན་ཆད་དང་། མི་སློབ་ལམ་ནི་བརྒྱད་པ་དང་། །ཁྱད་པར་གྱི་ལམ་ནི་ས་དགུ་པ་དང་བཅུ་པའོ། །དེ་ལྟར་ཆོས་ཉིད་མཐོང་བ་ན་གཞན་དོན་ལ་སྤྲོ་བ་འབྱུང་བས་ཚད་མེད་བཞིའི་སྒ་ོནས་གཞན་དོན་ལ་འཇུག་ཅིང་། །དེའི་ཚེ་དེའི་བར་ཆད་ནི་མངོན་ཞེན་ཡིན་པས་དེ་སེལ་ཕྱིར་ཆོས་ཐམས་ཅད་མི་དམིགས་པ་དང་ལྡན་པར་འཇུག་གོ ། དེ་ལྟར་དོན་གཉིས་སྒྲུབ་པའི་ཚེ་འཁོར་གསུམ་མི་དམིགས་པ་སྒྱུ་མ་ལྟ་བུར་མཐོང་བའི་འཁོར་གསུམ་རྣམ་པར་དག་པའི་སྒོ་ནས། །དགེ་རྩ་ཐམས་ཅད་ཆེད་དུ་བྱ་བ་གསུམ་གྱི་དོན་དུ་བསྡོ་བས་ཆེད་དུ་བྱ་བ་ལ་འབང་ཅིང་དེ་མྱུར་སྒྲུབ་ཕྱིར་མངོན་ཤེས་དྲུག་ལ་འཇུག་གོ །དེ་ལྟད་མངོན་ཤེས་ཐོབ་པ་ན་ད་ནི་རྣམམ་ཁྱེན་ཐོབ་པར་་བྱའོ་སྙམ་ནས་སྤྲོ་བ་དྲག་པོ་སྐྱེ་བས་རྣམ་མཁྱེན་ལ་འཇུག་གོ །དེ་ལྟར་རྒྱུ་འབྲས་ཀྱི་ཐེག་ཆེན་ལ་སྤྱོར་བའི་སྒོ་ནས་དངོས་སུ་ཞུགས་པ་དང་། །དེའི་ཚེའང་བསམ་གཟུགས་ཀྱི་འབྲས་བུ་གོང་མར་སྐྱེ་བ་འདོད་པ་དང། །དམན་པའི་ཡིད་བྱེད་སོགས་ཀྱིས་མི་བརྫི་བའི་ཐབས་ཤེས་ཟུང་འབྲེལ་གྱི་གོ་ཆ་ཆེན་པོ་བགོས་ཤིང་། དེའི་སྟོབས་ཀྱིས་ལྷའི་བུའི་བདུད་ཀྱི་རྒྱུ་སྟེ་བྱེད་པ་འཁོར་བའི་ཕུང་པོ་གྲུབ་སོགས་བདུད་བཞི་ཀ་འདུལ་བར་བྱེད་པ་དེ་ལྟར་ཐེག་ཆེན་གྱི་རྒྱུ་འབྲས་ཀྱི་ཆོས་མཐའ་དག་ལ་གོང་ནས་གོང་དུ་འཇུག་པ་དེ་ཡི་ཕྱིར་ན་སོགས་སོ། ། རྩ་བར། །བསམ་གཏན་གཟུགས་མེད་སོགས་དང་སྦྱར་རོ། །འཇུག་ཡུལ་རྒྱུའི་ཐེག་ཆེན་བརྒྱད་པོ་དེ་འཇིག་རྟེན་དང་འཇིག་རྟེན་ལས་འདས་པའི་ལམ་དང་། དེ་གཉིས་ཐེག་ཆེན་མ་ཡིན་པ་ལས་འབྱེད་བྱེད་ཀྱི་ལམ་གསུམ་དུ་བསྡུས་ཏེ། །དང་པོ་དང་དེ་ནས་བཞི་དང་དེ་ནས་གསུམ་རིམ་པ་ལྟར་རོ། །",
        "id": "8d24dc91-34cf-4103-90d9-5dab6d51a687"
    },
    {
        "segment_content": "གསུམ་པ་ལ། གོ་སྒྲུབ་ལས་འཕྲོས་ནས་གོ་ཆ་བགོ་ཚུལ་གང་ཡིན་ཞེས་དྲིས་པའི་ལན་དུ་ཚོགས་སྒྲུབ་དང་པོ་བཅུ་བསྟན་པ་ནི།དཔེར་ན་སྒྱུ་མ་སོགས་ཏེ། །སྒྱུ་མ་མཁན་གྱིས། ལམ་གྱི་བཞི་མདོར་སྐྱེ་བོ་མང་པོ་སྤྲུལ་བར་བྱས་ཏེ་སྤྲུལ་པའི་སྐྱེ་བོ་ཕལ་ཆེར་གྱི་མགོ་མང་བྱེ་བ་གཅོད་པར་བྱེད་པའི་བསད་བྱ་སྒྱུ་མའི་སྐྱེས་བུ་དེ་དག་སེམས་ལྡན་དུ་སྣང་ཡང་དེས་སྟོང་པར་ཤེས་པས་སྡིག་པ་འབྱུང་ངམ་སྙམ་པའི་འཇིགས་པ་མེད་པ་ཅི་འདྲ་བ། དེ་ལྟར་བྱང་ཆུབ་་སེམས་དཔས་དོན་བྱེད་ཡུལ་གྱི་འགྲོ་བ་ཀུན་ལས་ཉོན་གྱི་སྤྲུལ་པ་དེ་འདྲར་རབ་ཏུ་ཤེས་ནས་སྒྱུ་མ་ལྟ་བུའི་དོན་བྱེད་པ་ན་སྤྲུལ་པ་ལྟ་བུའི་བདུད་སོགས་འཛོམས་པ་དེ་ལ་སྡིག་པ་འབྱུང་བར་འཇིགས་པ་མེད་ཅེས་པས། དོན་བྱེད་པ་པོ་བྱང་སེམས་དང་བྱེད་ཡུལ་སེམས་ཅན་དང་དོན་བྱེད་པའི་བྱ་བ་གསུམ་མི་དམིགས་པར་རབ་ཏུ་ཤེས་པའི་ལྷག་མཐོང་གི་ཚིགས་དངོས་སུ་བསྟན་པའི་ཤུགས་ཀྱིས་ཐ་སྙད་དུ་སེམས་ཅན་སྡུག་བསྔལ་གྱིས་མནར་བ་ལ་ཡིད་གདུང་བའི་བསམ་པ་སྙིང་རྗེས། །སྦྱོར་བ་དེ་དག་ལ་བདེ་བ་བཞི་སྒྲུབ་པའི་སྦྱིན་སོགས་དྲུག་གིས་དེ་དག་གི་དོན་ལ་སེམས་རྩེ་གཅིག་པའི་ཞི་གནས་ཀྱི་ཚོགས་ཏེ་དང་པོ་དགུ་སྟོན་ནོ། །",
        "id": "eb2799a8-28fd-4fb5-b28c-a98c1d143c18"
    },
    {
        "segment_content": "དེ་ལྟར་སེམས་ཅན་ཐམས་ཅད་སྒྱུ་མ་ལྟ་བུ་ཡིན་ན་འཆིང་གྲོལ་ཇི་ལྟར་རུང་ཞེ་ན། གཟུགས་དང་འདུ་ཤེས་སོགས་ཏེ། དོན་དམ་པར་ན་ཕུང་པོ་ལྔའི་གནས་ལུགས་ལ་རྨོངས་པའི་མ་རིག་པས་འཁོར་བར་མ་བཅིངས་ལ་དེ་རྟོགས་པའི་ཤེས་རབ་ཀྱིས་དེ་ལས་མ་གྲོལ་ཏེ། ཡུལ་ཕུང་བོ་ལྔ་ཡོད་པ་མ་ཡིན་པའི་ཕྱིར། ། དེ་ལྟར་མཐོང་ནས་ཐ་སྙད་དུ་བྱང་ཆུབ་སྒྲུབ་པ་ལ་འཇུག་ཅིང་ཟབ་མོའི་དོན་ལ་ཞུམ་པའི་སེམས་མེད་པ་འདི་ནི་གང་ཟག་དམ་པ་རྒྱལ་སྲས་ཀྱི་གོ་ཆ་བགོས་ཚུལ་མཆོག་ཡིན་ནོ། །ཞེས་པའི་ཤུགས་ལ་སྲིད་མཐའ་མ་ནོན་པའི་ཤེས་རབ་ཀྱི་ངོ་བོ་ལྷག་མཐོང་གིས་སྲིད་པའི་གནས་ལུགས་མཐོང་བས་འཁོར་བར་མ་བཅིང་ཤིང་།  ཞི་མཐའ་མནོན་པའི་སྙིང་རྗེའི་ངོ་བོ་ཞི་གནས་ཀྱིས་རང་དོན་དུ་འཁོར་བ་ལས་མ་གྲོལ་པ་ཞི་ལྷག་ཟུང་འབྲེལ་གྱི་ཚོགས་སྒྲུབ་བསྟན་ནོ། །",
        "id": "92a77354-abf0-4229-8810-a614ccbb58ec"
    },
    {
        "segment_content": "བརྒྱད་སྟོང་པར་འཇུག་སྒྲུབ་ལས་འཕྲོས་ནས་ཐེག་ཆེན་ལ་འཇུག་ཅེས་པའི་ཐེག་ཆེན་གང་ཡིན་པ་དང་། །ཐེག་ཆེན་དེ་ལ་ཞུགས་ཚད་གང་ཡིན་དང་། ཐེག་ཆེན་དེས་གང་ནས། །ཐབས་གང་གིས། གང་ཞིག་གང་དུ་ངེས་པར་འབྱུང་ཞེས་པའི་དྲིས་ལན་དྲུག་བྱུང་བ་ལས། ། འདིར་དྲིས་ལན་དང་པོའི་དོན་བསྡུས་ནས་ཐེག་ཆེན་གང་ཡིན་པའི་དོན་དུ་ཐབས་མཁས་སོགས་ཀྱི་ཞོགས་བདུན་སྤྱིར་བསྟན་པ་ནི།རྒྱུ་མཚན་ཅིའི་ཕྱིར་ཐེག་ཆེན་ལ་འཇུག་ཅེས་པའི་ཐེག་ཆེན་འདི་ནི་བླ་མེད་བྱང་ཆུབ་ཀྱི་ཐེག་ཆེན་ཞེས་བྱ་བ་ཡིན་ཞེས་ན། ཐེག་ཆེན་དེ་ལ་བྱང་སེམས་གང་ཞོན་ནས་ཐབས་ལ་མཁས་པའི་ཚོགས་ཀྱིས་སེམས་ཅན་ཐམས་ཅད་མི་གནས་པའི་མྱ་ངན་ལས་ཟློ་བར་བྱེད་དེ།  ཐེག་པ་འདི་ནི་ནམ་མཁའ་དང་འདྲ་བའི་སྟོང་ཉིད་ཉི་ཤུ་རྟོགས་པའི་ཡེ་ཤེས་ཀྱི་ཚོགས་དང་། །ཏིང་ངེ་འཛིན་གྱི་སྒོ་བརྒྱ་ཕྲག་མང་པོ་ལ་སོགས་པའི་ཡོན་ཏན་སྣ་ཚོགས་ཀྱིས་དགའ་བར་བྱེད་པས་ན་གཞལ་མེད་ཁང་ཆེན་ལྟ་བུའི་བསོད་ནམས་ཀྱི་ཚོགས་གཉིམ་ཀྱིས་ཟིན་ཏེ།  ལམ་དང་གཟུངས་ཀྱི་ཚོགས་ཀྱིས་ཟག་པ་མེད་པའི་དགའ་བ་དང་། སའི་ཚོགས་ཀྱིས་ཡོན་ཏན་བརྒྱ་ཕྲག་བཅུ་གཉིས་སོགས་ཀྱིས་རང་གཞན་སྐྱིད་པ་དང་། །གཉེན་པོའི་ཚོགས་ཀྱིས་གཟུང་འཛིན་གྱི་རྣམ་རྟོག་ཉེར་འཚེ་ཞི་བའི་བདེ་བ་རྣམས་མངོན་པར་ཐོབ་པར་བྱེད་པའི་ཕྱིང། དེས་ན་ཐེག་པའི་མཆོག་ཡིན་ཞེས་པ་ཤོ་ལོ་ཀ་དེ་གསུམ་གྱིས་ཚོགས་དེ་དག་རང་འབྲས་བྱང་ཆེན་འབྱིན་པར་བྱེད་པས་ཚོགས་ཀྱི་སྒྲུབ་པར་བསྟན་ཏེ། །རྩ་བར། བརྩེ་དང་སྤྱིན་ལ་སོགས་སོ། །",
        "id": "42ea3eb0-5ba0-4b94-b979-f9afbabd18f6"
    },
    {
        "segment_content": "དྲིས་ལན་གཉིས་པའི་དོན་སའི་ཚོགས་བྱེ་བྲག་ཏུ་བསྟན་ནི། གང་ཞིག་གཞོན་ནས་སོགས་ཏེ། འཇིག་རྟེན་ན་ཐེག་པ་ཞེས་པ་ཞོན་ནས་ཕྱོགས་གཞན་དང་གཞན་དུ་འགྲོ་བ་ཞིག་ལ་ཟེར་བས་སྔར་གྱི་ཐེག་པའི་དོན་དེ་མི་འཐད་དོ་ཞེ་ན། །བྱང་སམས་གང་ཞིག་དོན་དམ་པར་རམ་མཉམ་བཞག་ན་ཐེག་པ་དེ་ཞོན་ནས་ཤར་ལ་སོགས་པས་མཚོན་པའི་ས་དང་པོ་ལ་སོགས་པའི་ཕྱོགས་སུ་གོང་ནས་གོང་དུ་འགྲོ་བ་དམིགས་སུ་མེད་པས། ། སྔར་མྱ་ངན་ལས་འདས་པར་འགྲོ་བར་གསུང་པའི་དོན་ནི་དེ་ལྟར་མི་དམིགས་པར་བསྒོམ་པའི་སྒོ་ནས་བདེན་ཞེན་གྱི་ངོ་བོ་བཟློག་ཙམ་ལ་འཇོག་པ་ལ་ལས་གཞན་དུ་འགྲོ་ཚུལ་མི་དམིགས་པ།  དཔེར་ན་འཇིག་རྟེན་ན་རྩྭ་ཤིང་སོགས་ལ་ཤོར་བའི་མེ་ཤི་ཟེར་བའི་དོན་མེ་དེ་ཡིས་ཕྱོགས་གཞན་དུ་འབར་ནས་འགྲོ་རྒྱུ་མེད་པར་རང་གི་ངོ་བོ་འགགས་ཟམ་ལ་འཇོག་པ་བཞིན་ཡིན་པའི་རྒྱུ་མཚན་དེས་ན་ས་རང་རང་གི་ངོ་སྐལ་གྱི་་ཕྱིན་ཅི་ལོག་ཟློག་པར་བྱེད་པར་དེ་ནི་མྱ་ངན་ལས་འདས་པར་འགྲོ་ཞེས་པའི་ཐ་སྙད་ཀྱིས་རབ་ཏུ་བརྗོད་དོ་ཞེས།  ས་བཅུའི་མཉམ་བཞག་ཏུ་འགྲོ་འོང་སོགས་ཀྱི་གཉིས་སྣང་ཀུན་ལོག་ཀྱང་རྗེས་ཐོབ་ཏུ་སྒྱུ་མ་ལྟ་བུར་རང་རང་སོ་སོའི་ཡོངས་སྦྱོང་གི་སྒོ་ནས་གོང་ནས་གོང་དུ་འགྲོ་བར་རུང་བར་བསྟན་པའི་སྒོ་ནས། རབ་དགའ་ལ་སོགས་པའི་སའི་ཚོགས་བཅུ་བྱེ་བྲག་བསྟན་ཏེ། །རྩ་བར། ཡོངས་སུ་སྦྱོང་བ་རྣམ་བཅུ་ཡིས། སོགས་སོ། །",
        "id": "0b787069-e1cb-48f0-b96d-f92f9f8be4a7"
    },
    {
        "segment_content": "དྲིས་ལན་ཕྱི་མ་བཞིའི་དོན་གཉེན་པོའི་ཚིགས་སྒྲུབ་བྱེ་བྲག་ཏུ་བསྟན་པ་ནི།བྱང་ཆུབ་སེམས་དཔའ་དེ་ལྟར་ཞོན་ནས་གོང་དུ་འགྲོ་བ་སོགས་མི་དམིགས་ན་ཇི་ལྟར་སེམས་ཅན་ཐམས་ཅད་མྱ་ངན་ལས་བཟློ་ནུས་ཞེ་ན། བྱང་ཆུབ་སེམས་དཔའ་སྔོན་གྱི་མཐའ་དང་སོགས་ཏེ། །བྱང་ཆུབ་སེམས་དཔའ་དོན་དམ་པར་ན་སྔོན་གྱི་མཐའ་རྒྱུའི་སྟོབས་ཀྱིས། །ཕྱི་མའི་མཐའ་འབྲས་བུ་བསྐྱེད་པའི་ཕྱིར། །ད་ལྟར་བྱུང་བ་ལ་མི་དམིགས་པར་དུས་གསུམ་དུ་ཞེན་པ་དག་པ་སྟེ།  གང་ཞེན་པ་དག་པ་དེ་ནི་ཁམས་གསུམ་པས་འདུས་མ་བྱས་པའི་མྱང་འདས་སུ་ངེས་པར་འབྱུང་བ་ཡིན་པས། །ཆགས་སོགས་ཀྱི་སྤྲོས་པ་ཀུན་མེད་པ་དེ་ལྟར་སློབ་པ་འདི་ནི་ཤེས་རབ་སོགས། དེ་ལྟར་མི་དམིགས་པར་སྤྱོད་ན་སེམས་ཅན་ཐམསཅད་མྱ་ངན་ལས་བཟློ་བར་བྱེད་ནུས་ཀྱི་བདེན་གྲུབ་ཏུ་ཞེན་ན་མི་ནུས་སོ། །ཞེས་ཐེག་ཆེན་དེ་ལ་ཞོན་ནས་ཁམས་གསུམ་ནས། དུས་གསུམ་དུ་མི་དམིགས་པའི་ཐབས་ཀྱིས།  བྱང་ཆབ་སེམས་དཔའ། རྣམམ་ཁྱེན་དུ་ངེས་པར་འབྱུང་བར་ཐ་སྙད་དུ་རུང་བར་བསྟན་པ་བཞིས་རིམ་བཞིན་མཐོང་སྤང་གཟུང་འཛིན་གྱི་རྣམ་རྟོག་བཞིའི་གཉེན་པོ་དང་། དེ་བཞི་དོན་དམ་པར་མི་དམིགས་པར་བསྟན་པ་བཞིས།  རིམ་བཞིན་སྒོམ་སྤང་གི་རྣམ་རྟོག་བཞིའི་གཉེན་པོའི་ཚིགས་སྒྲུབ་བརྒྱད་བསྟན་ཏེ། རྩ་བར། མཐོང་དང་སྒོམ་པའི་ལམ་དག་ལ། སོགས་སོ། ཡང་ན་སྔོན་གྱི་མཐའ་སོ་སྐྱེའི་སའམ་་ཁམས་གསུམ་ནས། ། ཕྱི་མའི་མཐའ་རྣམ་མཁྱེན་དུ། ད་ལྟར་བྱུང་བ་བྱང་སེམས་མི་དམིགས་ཚུལ་གྱིས་ངེས་པར་འབྱུང་བ་བཞི་དོན་དམ་པར་མེད་པར་བསྟན་པས་སྒོམ་སྤང་རྣམ་རྟོག་བཞི་དང་། ཐ་སྙད་དུ་རུང་བར་བསྟན་པས་མཐོང་སྤང་རྣམ་རྟོག་བཞིའི་གཉེན་པོ་རྣམས་བསྟན་པའི་དོན་དུ་འཆད་པའང་ཡོད་པ་འདྲའོ། ། དེ་ལྟར་ཚོགས་སྒྲུབ་བཅུ་བདུན་ནི། བསམ་སྦྱོར་གཉིས་དང་། མཉམ་རྗེས་གཉིས་དང་། ལྟ་སྤྱོད་གཉིས་དང་། །འབྲས་བུ་སྒྲུབ་པ་དང་དམིགས་པ་འཛིན་པ་གཉིས་དང་། ཡོན་ཏན་གྱི་རྟེན་དང་ཉེས་པ་སེལ་བ་རྣམས་ཀྱི་དབང་དུ་བྱས་པའི་ལམ་ལྔར་བསྡུས་ཏེ། རིམ་པ་ལྟར་གཅིག་དང་དྲུག་དང་གསུམ་དང་གཅིག་དང་ཡེ་ཤེས་ནི་ལྟ་བ་དང་དེ་མན་ཆད་རེ་རེ་སྦྱར་རོ།",
        "id": "4a4fedf8-c653-44d0-924b-4466b48485bb"
    },
    {
        "segment_content": "བཞི་པ་ལ། ངེས་འབྱུང་སྒྲུབ་པའི་ངེས་པར་འབྱུང་ཡུལ་ལ་འབྲས་བུ་དང་རྒྱུའི་དབང་དུ་བྱས་པ་གཉིས་ལས།  དང་པོ་ལ། གཞན་དོན་དང་རང་དོན་གྱི་དབང་བྱས་པ་གཉིས་ཀྱི་ དང་པོ་ལ། གཞན་དོན་བྱེད་པའི་རྒྱུ་མཉམ་ཉིད་དང་། ངོ་བོ་སེམས་ཅན་གྱི་དོན་བྱེད་པ་དང་། དོན་བྱེད་ཚུལ་རྣམ་རྟོག་ཉི་བར་ཞི་བའི་ལྷུན་གྲུབ་དང་གསུམ་པོ་དེ་སེམས་ཆེན་པོའི་དབང་དུ་བྱས་པའོ།  །གཉིས་པ་ལ། རང་དོན་སྤངས་པ་དང་རྟོགས་པའི་དབང་དུ་བྱས་པ་གཉིས་ལས།  དང་པོ་ནི། ཐེག་པ་གསུམ་གྱི་སྤང་བྱ་ཐམས་ཅད་སྤངས་པ་ཐོབ་པའི་མཚན་ཉིད་དེ་དེ་ནི་སྤོང་བ་ཆེན་པོའི་དབང་དུ་བྱས་པའོ།  །རྟོགས་པ་ལ་ཇི་ལྟ་བ་རྟོགས་པ་མཐའ་འདས་དང་། ཇི་སྙེད་པ་རྟོགས་པ་རྣམ་མཁྱེན་དང་། རྒྱུའི་དབང་དུ་བྱས་པ་ཁྱད་པར་གྱི་ལམ་རྡོ་རྗེ་ལྟ་བུའི་ཏིང་ངེ་འཛིན་ཏེ། དེ་གསུམ་ནི་རྟོགས་པ་ཆེན་པོའི་དབང་དུ་བྱས་པའོ། །",
        "id": "feb7c36c-2bf5-45bf-9e10-afa4f6da6869"
    },
    {
        "segment_content": "དེ་དག་ལས་གཞན་དོན་གྱི་དེ་རྣམས་ནི།བྱང་ཆུབ་སེམས་མཁས་སོགས་ཏེ། །བྱང་ཆུབ་སེམསས་དཔའ་རིམ་བཞིན་དུ་བདེན་པ་གཉིས་ལ་མཁས་རིག་པ་དག་ས་ཐོབ་པ་གང་གི་དུས་ཀྱི་ཚེ། །བདག་དང་གཞན་བདེན་པའི་སྐྱེ་བ་མེད་པར་མཉམ་པ་ཉིད་དུ་རྣམ་པར་བསམ་ཏེ།  ཆོས་ཐམས་ཅད་དེ་ལྟར་དུ་སྤྱོད་ཅིང་དེའི་རྒྱུ་མཚན་གྱིས། ཀུན་རྫོབ་ཏུ་ཡང་བདག་གཞན་མཉམ་པ་ཉིད་དུ་མཐོང་བའི་བསམ་པ་སྙིང་རྗེ་ཆེན་པོ་བསྐྱེད་ནས། སྦྱོར་བས་སེམས་ཅན་མ་ལུས་པའི་དོན་བྱེད་ཀྱང་། དེའི་ཚེ་བདག་དང་སེམས་ཅན་ཐ་དད་དུ་འདུ་ཤེས་པའི་དབང་གིས་འབད་རྩོལ་ཆེན་པོའི་རྣམ་རྟོག་མེད་པར་ལྷུན་གྲུབ་ཏུ་སྤྱོད་པ་འདི་ནི། །ངེས་འབྱུང་སྒྲུབ་པའི་ཤེར་ཕྱིན་གཞན་དོན་ཕུན་སུམ་ཚོགས་པས་མཆོག་ལ་སྤྱོད་པ་ཡིན་ཞེས་པའོ། །",
        "id": "b51afc10-d8f4-4dc6-a150-5b2eabc5575d"
    },
    {
        "segment_content": "རང་དོན་གྱི་དེ་རྣམས་ལས། ། རྣམ་མཁྱེན་དུ་ངས་བྱུང་སྒྲུབ་པ་ནི། གལ་ཏེ་སེམས་ཅན་སོགས་ཏེ། འོ་ན་བདག་དང་སེམས་ཅན་ཐ་དད་དུ་འདུ་ཤེས་ན་སྐྱོན་ཅི་ཡོད་ཅེ་ན། གལ་ཏེ་བདག་དང་སེམས་ཅན་ཐ་དད་དུ་འདུ་ཤེས་ན་དེས་བདག་གཞན་རིས་སུ་བཅད་ནས་གཞན་དོན་བྱེད་པ་ལ་སྡུག་བསྔལ་གྱི་འདུ་ཤེས་སྐྱེད་པས།  འགྲོ་བ་རྣམས་ཀྱི་དོན་བྱ་དཀའ་བའི་སྡུག་བསྔལ་ཇི་ལྟར་སྤང་སྙམ་པ་སོགས་འབྱུང་སྟེ།  གཞན་དོན་ལས་ཉམས་བ་སོགས་ཉེས་པ་ཐམས་ཅད་འབྱུང་བས་བདག་དང་སེམས་ཅན་བདེན་པ་ཉིས་ཀར་ཐ་དད་དུ་ཡོངས་སུ་རྟོག་པའི་བྱང་ཆུབ་སེམས་དཔའ་འདི་ནི་སོགས་སླའོ། །",
        "id": "2c45a31d-2d87-4e8b-9f66-4ece6d3e6c33"
    },
    {
        "segment_content": "འོ་ན་དེའི་གཉེན་པོ་ཇི་ལྟར་བསྟན་ཞེ་ན། བདག་ཅི་འདྲ་བ་སོགས་ཏེ། བདག་ལ་སྙིང་རྗེ་ཅི་འདྲ་བ་བསྐྱེད་བ་དེ་ལྟར་སེམས་ཅན་ཐམས་ཅད་ལའང་ཤེས་ནས།  བདག་དང་སེམམ་ཅན་ཐམག་ཅད་ཀུན་རྫོབ་ཏུ་མཉམ་པ་ཉིད་ཅི་འདྲ་བ་དེ་ལྟར་ཆོས་ཀུན་དོན་དམ་པར་མེད་པའི་མཉམ་པ་ཉིད་དུ་ཤེས་ཏེ།  དེ་དག་དོན་དམ་པར་སྐྱེ་བ་མེད་པ་དང་ཀུན་རྫོབ་ཏུ་སྐྱེ་བ་གཉིས་ཀར་མངོན་ཞེན་གྱིས་མི་རྟོག་པར་སྒྱུ་མ་ལྟ་བུའི་ཆོས་ཐམས་ཅད་མངོན་སུམ་དུ་རྟོགས་པ་ལ་སྤྱོད་པ་འདི་ནི། །ངེས་འབྱུང་སྒྲུབ་པའི་ཤེར་ཕྱིན་རང་དོན་ཕུན་སུམ་ཚོགས་པས་མཆོག་ལ་སྤྱོད་པ་ཡིན་ཞེས་པའོ། །",
        "id": "2722d5b1-fd6a-44fe-92d5-b5d8877ecdb6"
    },
    {
        "segment_content": "མཐའ་འདས་དང་ཐོབ་པའི་མཚན་ཉིད་ཀྱི་དེ་གཉིས་ནི། འཇིག་རྟེན་དག་ན་སོགས། འཇིག་རྟེན་ན་ཆོས་མིང་གིས་ཇི་སྙེད་ཡོངས་སུ་བརྗོད་པ་ཀུན་ལ་དོན་དམ་པར་སྐྱེ་བ་དང་ནི་ཡང་དག་འདས་པ་སྟེ་འོག་འགག་པ་འམ། །ཡང་ན་དོན་དམ་པར་སྐྱེ་བའི་རྟག་མཐའ་དང་ཐ་སྙད་གྲུབ་པ་ལས་འདས་པས་ན་ཡང་དག་འདས་པ་སྟེ་ཆད་མཐའ་སྤངས་ནས་མཐའ་བྲལ་གྱི་དབུས་མངོན་སུམ་དུ་མཁྱེན་པའི་ཡེ་ཤེས་ཐེག་པ་གསུམ་གྱི་སྒྲིབ་པ་གསུམ་གང་གིས་ཀྱང་འཆི་བ་སྟེ། ཉམས་པ་མེད་པས་དམ་པ་དེ་ལས་གོང་ན་གཞན་མེད་པ་ཐོབ་པའི་མཚན་ཉིད་འབྱུང་བ་དེའི་ཕྱིར་དེ་ལྟར་སྤྱོད་པ་ནི། ། ཐབས་དང་ཤེས་རབ་ཁྱད་པར་ཅན་དང་ལྡན་པ་སྟེ། བདེན་གཉིས་མཉམ་པ་ཉིད་ལ་ཇི་ལྟ་བ་བཞིན་དུ་གནས་པར་ཤེས་པར་བྱ་སྟེ། ། ཆོས་རྣམས་བདེན་པའི་རང་བཞིན་མེད་པར་འཁྲུལ་སྣང་མ་ཁུས་པ་དང་བྲལ་བས། ཡོངས་སུ་ཤེས་པར་གྱུར་པ་འདི་ནི་ངེས་འབྱུང་སྒྲུབ་པའི་ཤེར་ཕྱིན་ཀུན་མཁྱེན་ཡེ་ཤེས་དངོས་སུ་བསྐྱེད་པས་ན་མཆོག་ལ་སྤྱོད་པ་ཡིན་ཞེས་པའོ། །འདི་ལྟར་གོང་འོག་རྣམས་སུ་ཤེར་ཕྱིན་ཞེས་འབྱུང་བ་རྣམས་སྐབས་དེ་དང་དེའི་ལམ་དུ་བཤད་པ་ནི། སྦས་དོན་གསལ་བར་བྱེད་ཚུལ་ཡིན་པས་དེ་ལྟར་དུ་གོ་བར་བྱའོ། །དེས་ན་ད་དག་གིས་ངེས་འབྱུང་སྒྲུབ་པ་བརྒྱད་བསྟན་ཏེ། རྩ་བར། ཆེད་དུ་བྱ་དང་མཉམ་ཉིད་དང་སོགས་སོ།",
        "id": "c8fcc251-5e95-4ed5-9f90-d7e34b7c6964"
    },
    {
        "segment_content": "།གཉིས་པ་ལམ་ཤེས་ལ་ཡན་ལག་དང་། ཡན་ལག་ཅན་གྱི་ལམ་ཤེས་གཉིས་ལས།  དང་པོ་ནི།",
        "id": "bee46f18-88cb-4fc7-8dd4-fb3d997237ed"
    },
    {
        "segment_content": "གང་ཞིག་གཟུགས་ལ་སོགས་ཏེ། དངོས་བསྟན་ནི་ཚིག་ཟིན་ལྟར་ཕུང་པོ་ལྔ་ལ་བདེན་ཞེན་གྱིས་མི་གནས་པ་ནི་ཕུང་པོ་ལྔའི་ཆོས་ཉིད་ལ་གནས་པའམ་ཆོས་ཉིད་མཐོང་བའི་དོན་དུ་གསུང་ལ་སྦས་དོན་ནི། །ཡུམ་གསུང་བའི་འཁེར་གྱི་ལྷ་རྣམས་ལ་སོགས་པ་གང་ཞིག་དེ་བཞིན་གཤེགས་པའི་འོད་ཀྱིས་ཟིལ་གྱིས་གནོན་པས། ། རང་གི་འོད་ལ་སོགས་པའི་གཟུགས་སོགས་ཀྱི་ཕུང་པོ་ལྔ་ལ་བདེན་པར་ཞེན་པའི་མངོན་པའི་ང་རྒྱལ་དང་བྲལ་ནས། །དེས་གང་མི་གནས་པ་དེ་ནི་སེམས་ཅན་ཐམས་ཅད་ལ་ཁྱབ་པའི་སངས་རྒྱས་རུང་གི་ཆོས་ཉིད་རྒྱུད་ལ་གནས་པ་སྟེ།  དེའི་དབང་གིས་ཐབས་སེམས་བསྐྱེད་དང་འབྲེལ་བའི་གོང་ལྟར་མི་གནས་པའི་ཤེས་རབ་དང་ལྡན་པ་འདི་ནི། ལམ་ཤེས་སྐྱེ་བའི་ཡུལ་དུ་ངེས་ཀྱི་གཞན་ནི་མིན་པས་ལམ་ཤེས་ཀྱི་ཤེར་ཕྱིན་གཞན་དོན་དུ་འཁོར་བ་མི་འདོར་བའི་རང་བཞིན་དང་། །འཁོར་དུ་མ་བ་སྡུས་པ་སྡུད་པ་ལ་སོགས་པའི་བྱེད་ལས་ཁྱད་པར་ཅན་དང་ལྡན་པས་མཆོག་ལ་བསྐྱོད་པ་ཡིན་ཞེས་ཚིག་གི་ནུས་པས་ཡན་ལག་ལྔ་འཕངས་ཏེ། །རྩ་པར། །ལྷ་རྣམས་རུང་བར་སོགས་སོ།",
        "id": "cb011caa-5c06-4caf-8787-e96c33b2dacb"
    },
    {
        "segment_content": "།གཉིས་པ་ལ་གསུམ་ལས།  དང་པོ་ཉན་ཐོས་ཀྱི་ལམ་ཤེས་པའི་ལམ་ཤེས་ལ་དངོས་དང་། དེའི་རྒྱུ་ངེས་འབྱེད་ཆ་མཐུན་གཉིས་ཀྱི་དང་པོ་ནི།   རྟག་དང་སོགས་ཏེ། སྡུག་བདེན་གྱི་རྣམ་པ་ལ་ལོག་ཞུགས་བཞི་ལས་ལྡོག་པའི་མི་རྟག་སོགས་བཞི་དང་། དེ་བཞིན་དུ་བདེན་པ་ཕྱི་མ་གསུམ་གྱི་རྣམ་པ་ལ་ལོག་ཞུགས་བཞི་དེ་ཉིད་དང་། །ཇི་ལྟར་ལོག་པར་ཞུགས་པ་དེ་བཞིན་དུ་གྲུབ་པས་སྟོང་བའི་རྒྱུ་ལ་སོགས་བའི་རྣམ་པ་བཞི་རེ་དང་།  དེ་དག་སྒོམ་པའི་འབྲས་བུ་དང་པོ་གསུམ་དང་ཐེག་པ་གསུམ་གྱི་མི་སློབ་པའི་ས་རྣམས་ལ་བདེན་ཞེན་གྱིས་མ་གནས་པར་བསྟན་པའི་ཤུགས་ཀྱིས། དེ་དག་སྒྱུ་མ་སྟ་བུའི་མི་རྟགས་སོགས་སུ་སྒོམ་པའི་ཉན་ཐོས་ཀྱི་ལམ་ཤེས་པའི་ལས་ཤེས་སྟོན་ཏེ། །རྩ་བར། ལམ་ཤེས་ཉིད་ཀྱི་ཚུལ་ལ་ནི་སོགས་སོ། །",
        "id": "852ef56b-e375-42b2-b8d4-de43741e7b32"
    },
    {
        "segment_content": "གཉིས་པ་ནི། ཇི་ལྟར་འདྲེན་པ་སོགས་ཏེ། འདྲེན་པ་སངས་རྒྱས་མྱང་འདས་སོགས་འདུས་མ་བྱས་དང་། འཁོར་བ་སོགས་འདུས་བྱས་ཀྱི་ཆོས་རྣམས་ལ་བདེན་ཞེན་གྱིས་མི་གནས་པའི་གནས་པ་མེད་པའི་ཚུལ་གྱིས་སྤྱོད་པ་དེ་ལྟར་བྱང་སེམས་ཀྱིས་གཟུགས་ལ་སོགས་ཏེ། འདྲེན་པ་སངས་རྒྱས་མྱང་འདས་སོགས་འདུས་མ་བྱས་དང་། འཁོར་བ་སོགས་འདུས་བྱས་ཀྱི་ཆོས་རྣམས་ལ་བདེན་ཞེན་གྱིས་མི་གནས་པའི་གནས་པ་མེད་པའི་ཚུལ་གྱིས་སྤྱོད་པ་དེ་ལྟར་བྱང་སེམས་ཀྱིས་གཟུགས་ལ་སོགས་པའི་གནས་ལ། བདེན་ཞེན་གྱིས་གནས་པ་མེད་པར་གནས་པའི་གནས་མེད་དེ་ནི། མཚན་མའི་རྣམ་གཡེང་གིས་མི་གཡོ་བས་ན་རྩེ་གཅིག་ཏུ་གནས་པ་ཡིན་པས། འདི་ནི་རྒྱལ་བས་གནས་པ་མཅོག་ཡིན་པར་གསུངས་ཞེས་ཟིན་བྱེད་མི་དམིགས་བའི་རྣམ་ཅན་གྱི་སྦྱོར་ལམ་རྣམས་བསྟན་པའི་སྒོ་ནས། །ཟིན་བྱ་སྦྱོར་ལམ་རྣམས་སྟོན་ཏེ། འཕགས་པ་ཉན་ཐོས་སོགས་སོ། །",
        "id": "6dfd3a55-5e98-48af-baa5-1d77b7b80278"
    },
    {
        "segment_content": "དེ་ཡང་དངོས་ཟིན་ནི། གཙོ་བོར་བཟོད་མཆོག་གཉིས་དང་འགྲིགས།  གཉིས་པ་ལ། རང་རྒྱལ་གྱི་ལམ་ཤེས་པའི་ལམ་ཤེས་དངོས་དང་། དེའི་རྒྱུ་ངེས་ཆ་གཉིས་ཀྱི་ དང་པོ་ལ་ཁྱད་པར་གསུམ་ལས།  དང་པོ་གཟུང་རྟོག་སྤོང་བའི་ཁྱད་པར་ནི། གང་དག་སོགས་ཏེ། གང་ཟག་གང་དག་བདེ་བར་གཤེགས་པའི་ཉན་ཐོས་སོགས་ཀྱི་དགྲ་བཅོམ་གསུམ་དུ་འགྱུར་བར་འདོད་པས། །བདག་མེད་པའི་ཆོས་ལ་ངེས་སེམས་ཀྱི་བཟོད་པའི་རང་བཞིན་གྱི་ཤེར་ཕྱིན་འདི་ལ་མ་བརྟེན་པར་ཐོབ་པར་མི་མི་ནུས་ཏེ།  དཔེར་ན་རྒྱ་མཚོར་ནུབ་པའི་མིས་རྒྱ་མཚོའི་ཕར་ཚུར་གྱི་འགྲོ་དོགས་མི་མཐོང་བས་བརྒལ་མི་ནུས་པ་བཞིན། བདག་འཛིན་གྱིས་གཟུང་རྟོག་སྤོང་བ་དང་། སྲིད་པ་ཐ་མའི་ཚེ་སློབ་དཔོན་ལ་མ་བརྟེན་པར་བྱང་ཆུབ་མངོན་དུ་བྱེད་ནུས་པ་དང་། སྒྲ་མེད་ལུས་ཀྱི་རྣམ་འགྱུར་གྱིས་ཆོས་སྟོན་པའི་ཁྱད་པར་རྣམས་འཕངས་སོ། །",
        "id": "e13e6204-37ac-4256-a7ce-b2cc5fa9876c"
    },
    {
        "segment_content": "གཉིས་པ་འཛིན་རྟོག་མི་སྤོང་བའི་ཁྱད་པར་ནི། ཆོས་བཤད་པ་དང་སོགས་ཏེ། དེ་ལྟར་རང་རྒྱལ་གྱིས་ཆོས་བཤད་ཉན་དང་བཤད་བྱའི་ཆོས་གང་ཡིན་པ་རྣམས་དང་། གཞན་ཡང་ཉན་ཐོས་ཀྱི་འབྲས་བུ་བཞི་ཐོབ་པ་དང་རྐྱེན་རྒྱལ་ཏེ་རྒྱལ་དང་། འཇིག་རྟེན་མགོན་པོ་སངས་རྒྱས་རྣམས་རང་དོན་ལ་མཁས་པ་དང་གཞན་དོན་ལ་བློ་གསལ་བས་ ཐོབ་པའི་མི་གནས་བའི་མྱ་ངན་ལས་འདས་གང་ཡིན་པ་ལ་སོགས་པའི་ཆོས་ཀུན་བདེན་སྟོང་རྒྱུ་མ་ལྟ་བུར་དེ་བཞིན་གཤེགས་པས་ཇི་ལྟ་བ་བཞིན་དུ་མཁྱེན་ནས་བསྟན་ནོ། །ཞེས་སངས་རྒྱས་ཀྱིས་སྟོང་ཉིད་ཕྲ་མོ་མཁྱེན་གྱི་མིན་པར་བསྟན་པའི་དོན་གྱིས་དེས་འཛིན་རྟོག་མི་སྤོང་པར་སྟོན་ནོ། །",
        "id": "462628e7-5b64-4da3-84d8-903a6a3d8027"
    },
    {
        "segment_content": "གསུམ་པ་རྟེན་གྱི་ཁྱད་པར་ནི།གང་ཟག་བཞི་པོ་སོགས་ཏེ། གང་ཟག་བཞི་པོ་འདི་དག་རང་རྒྱལ་གྱིས་ཡེ་ཤེས་ཟབ་པའི་དོན་འདི་ལ་མི་སྐྲག་སྟེ།  བཞི་གང་ཞེ་ན། རང་ཉིད་སངས་རྒྱས་པར་འདོད་ཅིང་ལུས་ཀྱིས་ཆོས་སྟོན་པའི་སྒོ་ནས་གཞན་དོན་བྱེད་པས་རྒྱལ་སྲས་ཐེག་པ་འབྲིང་གི་བདེན་པ་གཉིས་ལ་མཁས་པའི་རང་རྒྱལ་སྤྱི་དང་། །ཕྱིར་མི་ལྡོག་པ་རྒྱལ་སྦྱོར་ལམ་པ་དང་། མཆོད་པར་འོས་བས་ན་དགྲ་བཅོམ་པར་རང་རྒྱལ་མཐོང་སྒོམ་མི་སློབ་པ་གསུམ་ནི་གཟུང་རྟོག་པའི་དྲི་མ་བསལ་ཞིང་གཉིས་སྟོང་ལ་སོམ་ཉི་སྤངས་པ་དང་།  བཞི་པ་ནི། བསྐལ་པ་བརྒྱད་སངས་རྒྱས་མཉེས་པར་བྱས་པས་དགེ་བའི་བཤེས་གཉེན་གྱིས་ཟིན་པ་པསེ་རུ་ལྟ་བུའི་ཚོགས་ལམ་པ་སོགས་སོ། །ཞེས་དེ་དག་རང་རྒྱལ་གྱི་ཐེག་པའི་སྣོད་དུ་རུང་བའི་རྟེན་དུ་བསྟན་ནོ། །དེ་རྣམས་ཀྱི་ཤུགས་ཀྱིས་རང་རྒྱལ་གྱི་ལམ་ཤེས་པའི་ལམ་ཤེས་སྟོན་ཏེ། །རང་བྱུང་བདག་ཉིད། ཅེས་པ་ནས། བསྡུས་པར་ཤེས་པར་བྱ། །ཞེས་སོ། །",
        "id": "a4b5eb1f-03a5-4c21-a8b8-7471868857af"
    },
    {
        "segment_content": "གཉིས་པ་དེའི་རྒྱུ་སྦྱོར་ལམ་ནི།བྱང་ཆུབ་སེམས་དཔའ་མཁས་རིག་སོགས་ཏེ། བྱང་སེམས་དཔའ་བདེན་སྟོང་ལ་མཁས་ཤིང་སྒྱུ་མ་ལྟ་བུ་རིག་པ་དེ་ལྟར་རང་རྒྱལ་གྱི་ལམ་ལ་སྤྱོད་པ་ནི། ཆེད་དུ་བྱ་བ་ཉན་ཐོས་དང་རྐྱེན་རྟོགས་ཀྱི་ས་ལ་མིན་པར་ཐམས་ཅད་མཁྱེན་ཉིད་ཆེད་དུ་སངས་རྒྱས་ཀྱི་ཆོས་ཀྱི་རྗེས་སུ་སློབ་པོ། །སློབ་ཚུལ་ནི།  གང་ཞིག་ཐེག་པ་གསུམ་གྱི་སློབ་པ་དང་མི་སློབ་པའི་ཆོས་ལ་བདེན་ཞེན་གྱིས་མི་སློབ་པར་སློབ་པ་དེ་སངས་རྒྱས་ཀྱི་ཆོས་ཀྱི་རྗེས་སུ་སློབ་ཚུལ་ཡིག་ཞེས། །བདེན་སྟོང་དང་བདེན་པར་བཏགས་ཙམ་གྱི་ཆོས་གཉིས་མི་འགལ་བར་སྒྱུ་མ་ལྟ་བུར་རྟོགས་པའི་ཟིན་བྱེད་དངོས་སུ་བསྟན་པའི་སྒོ་ནས། ཟིན་བྱ་ཕྱི་དོན་གྱི་སྒྱུ་མ་ལྟ་བུར་རྟོགས་པའི་ལམ་དྲོད་བསྟན་ཏེ། བཏགས་པའི་ཆོས་ཉིད་སོགས་སོ། །",
        "id": "a39679c5-d98c-4aa2-ae07-54cfff256e17"
    },
    {
        "segment_content": "ཕྱི་མ་གསུམ་ནི་གཟུགས་འཕེལ་སོགས་ཏེ། དོན་དམ་པར་གཟུགས་སོགས་སྔར་མེད་འཕེལ་བ་དང་། སྔར་ཡོད་ཡོངས་སུ་ཉམས་པའམ་འགྲིབ་པ་དང་། ཡོངས་སུ་བཟུང་བ་སྟེ་སྒྲུབ་པའི་ཕྱིར་སློབ་པ་མིན་ཞེས་པ་འདི། རྩེ་མོར་གྱུར་པ་སོགས་སོ། ། དྲན་པ་ཉེར་བཞག་ལ་སོགས་པའི་ཆོས་རྣམས་སྣ་ཚོགས་སྒྲུབ་པའམ་ཡོངས་སུ་བཟུང་ཕྱིར་མི་སློབ་པར་སློབ་ཅིང་ཐམས་ཅད་མཁྱེན་པ་ཉིད་ཀྱང་ཡོངས་སུ་ཟིན་ཕྱིར་མིན་ལ་ཞེས་པ་འདི། གཟུགས་སོགས་སྐྱེ་བ་མེད་སོགས་སོ། །ཟིན་བྱ་ཟིན་བྱེད་ཀྱིས་བསྟན་ཚུལ་ནི་སྔར་ལྟར་ཐམས་ཅད་ལའོ།",
        "id": "8e62e03b-adb7-4d37-bb75-1377efccf12c"
    },
    {
        "segment_content": "།གསུམ་པ་ལ་ཐེག་ཆེན་གྱི་མཐོང་ལམ་དང་། སྒོམ་ལམ་གཉིས་ཀྱི་དང་པོ་ལ། བདེན་དང་བདེན་ལ་ཞེས་སོགས་ལྟར། མཐོང་ལམ་དངོས་དང་། དེའི་ཕན་ཡོན་གཉིས།    དང་པོ་ནི",
        "id": "2d9eb0d9-5cd5-40fb-ab39-8254ad3f74b2"
    },
    {
        "segment_content": "།གཟུགས་ནི་ཤེས་རབ་སོགས་ཏེ། དོན་དམ་པར་ན་གཟུགས་ཕུང་པོ་ལྔ་ནི་ཤེས་རབ་ཀྱི་ཡུལ་མ་ཡིན་ཞིང་གཟུགས་སོགས་ཕུང་པོ་ལྔ་ལའང་ཡུལ་ཅན་ཤེས་རབ་མེད་པ་འདི་ནི་ནམ་མཁའ་ཁམས་དང་མཚུངས་ཏེ། ཡུལ་ཡུལ་ཅན་དེ་དག་ཕན་ཚུན་རྟེན་བརྟེན་པར་ཐ་དད་དུ་མེད་པའི་ཕྱིར་ན།  ཤེས་པར་བྱ་བ་ཡིན་པས་དམིགས་པ་སྟེ། སྡུག་བསྔལ་བདེན་པ་རྣམས་ཀྱི་རང་བཞིན་དེ་ནི་བཙལ་ནས་རྙེད་རྒྱུའི་ཕ་མཐའ་མེད། །ཅེས་ཡུལ་སྡུག་བདེན་གྱི་གནས་ལུགས་དངོས་སུ་བསྟན་པའི་དོན་གྱིས་ཡུལ་ཅན་སྡུག་བསྔལ་ཤེས་བཟོད་བཞི་བསྟན་ཏེ།  དེ་བཞིན་ཉིད་དང་སངས་རྒྱས་དག་ཅེས་པ་ནས། ཚད་མེད་པ་དང་ཞེས་སོ། །སེམས་ཅན་ནི་ལས་ཉོན་གྱིས་བསྡུས་པའི་ཀུན་འབྱུང་བདེན་པ་སྟེ་ཚིག་དང་འདིར་མཐའ་མེད་དང་། ནས། བྱམས་ལ་སོགས་དང་ཞེས་པའི་བར་དང་།  ནམ་མཁའི་ཁམས་ནི་འགོག་བདེན་ཏེ་འདི། སྟོང་ཉིད་དང་། །ནས། ནད་ཀུས་སེལ་ཞེས་པའི་བར་དང་།   འཇིག་རྟེན་མཁྱེན་པ་སངས་རྒྱས་ཀྱི་་ཤེས་རབ་ནི་ལམ་བདེན་མཚིན་ཏེ་འདི། མྱ་ངན་འདས་འཛིན་ཞེས་པ་མན་ཆད་དང་སྦྱར་བསྟན་ཚུལ་ནི་སྔར་གྱིས་རིགས་བསྒྲེའོ། །",
        "id": "c1879212-dd31-438d-b8fc-caeac1d00c20"
    },
    {
        "segment_content": "གཉིས་པ་ཕན་ཡོན་ནི།དེ་ལྟར་བདེན་བཞིའི་ཀུན་རྡོབ་པའི་རྣམ་པ་མི་སྒོམ་པར་དོན་དམ་པའི་རྣམ་པ་ཁོ་ན་སྒོམ་པར་བསྟན་པའི་རྒྱུ་མཚན་གང་ཞེ་ན། འདུ་ཤེས་ཚུར་རོལ་སོགས་ཏེ། འགྲོ་བ་རྣམས་བདེན་བཞི་སོགས་བདེན་གྲུབ་ཏུ་འདུ་ཤེས་པས་འཁོར་བའི་ཚུ་རོལ་དུ་ལུས་པ་ཡིན་ཞེས་འདྲེན་པ་སངས་རྒྱས་ཀྱིས་ཡོངས་སུ་བསྒྲགས་ཤིང་འདུ་ཤེས་དེ་རིགས་པས་རྣམ་པར་བཤིག་ནས་བཟོད་པ་བརྒྱད་ཀྱིས་སྤོང་བ་ནི་འཁོར་བའི་ཕ་རོལ་ཏུ་འགྲོ་བས་ནའོ། ། དེས་ན་གང་དག་འདུ་ཤེས་དེ་བྲལ་བའི་ཤེས་པ་བརྒྱད་ཀྱི་ལྟ་བུ་དེ་ནི་རྗེས་སུ་ཐོབ་པའི་མཐོང་ལམ་པ་དེ་དག་འཁོར་བ་ཕྲ་རགས་ཀྱི་ཕ་རོལ་ཏུ་ཕྱིན་པར་འགྱུར་ནས་སྟོན་པའི་བཀའ་ལ་མཐུན་པར་གནས་སོ། །",
        "id": "f467a1c4-9821-4ef3-a468-27059c331343"
    },
    {
        "segment_content": "འོ་ན་དོན་དམ་པར་མི་རྟག་པ་སོགས་བསྒོམ་པ་རྒྱལ་བས་གསུང་པས་ཡོད་དོ་ཞེ་ན། །གལ་ཏེ་སོགས་ཏེ། གཞན་ཚིག་ཟིན་ལྟར་ལ་དོན་དམ་པར་སྐྱེ་བར་ག་ལ་འགྱུར་སྙམ་དུ་སྒོམ་པ་འདི་ནི་མཐོང་ལམ་གྱི་ཤེར་ཕྱིན། །ཚེ་འདིར་ཕྱིར་མི་ལྟོག་པ་དང་མ་འོངས་བའི་སྐྱེ་བ་དྲན་པའི་ཕན་ཡོན་དང་ལྡན་པས་མཆོག་ལ་སྤྱོད་པ་ཡིན་ཞེས་པའོ། །",
        "id": "61fe775e-b429-437d-af2a-610c8573c726"
    },
    {
        "segment_content": "གང་ཚེ་ང་ནི་སོགས་ནི། སྔོན་སངས་རྒྱས་མར་མེ་མཛད་འཇིག་རྟེན་དུ་བྱོན་པ་ང་ནི་ཕ་རོལ་ཏུ་ཕྱིན་པའི་མཆོག་མི་སྐྱེ་བའི་ཆོས་ལ་བཟོད་པ་ཐོབ་ནས། དེ་དང་མཐུན་པར་གསུང་བར་གྱུར་པ་དེའི་ཚེ་སྔོན་གྱི་སྐྱེས་མཆོག་མར་མེ་མཛད་ཀྱིས་མ་འོངས་བའི་དུས་ན་སངས་རྒྱས་ཤཱཀྱ་ཐུབ་པ་ཤེས་བྱ་བར་འགྱུར་རོ། ། ལུང་བསྟན་པ་དེ་ལྟར་ཐེག་ཆེན་མཐོང་ལམ་ཐོབ་པ་ན་ཡང་ལུང་བསྟན་ཐོབ་པར་འགྱུར་ཞེས་སོགས་སོ། ། སློབ་དཔོན་བུད་ངྷ་ཤྲིའི་སྡུད་འགྲེལ་ལས། གཟུགས་ནི་ཤེས་རབ་སོགས་ཤོ་ལོ་ཀ་བཞི་པོ་རིམ་བཞིན་བདེན་བཞི་ལ་སྦྱར་ནས། ཤོ་ལོ་ཀ་གཉིས་པའི་དམིགས་པ་སོགས་བཞི་རིམ་བཞིན་གཟུང་བ་དང་འཛིན་པ་དང་གཟུང་འཛིན་གཉིས་ཀ་དང་། དེ་གཉིས་བདེན་མེད་དུ་མཁྱེན་པའི་ཤེས་རབ་རྣམས་ལ་སྦྱར་ཞིང་།  རང་བཞིན་ཕ་མཐའ་མེད་ཅེས་པའི་རང་བཞིན་ནི་རིགས་འདྲ་ཕྱི་མ་བསྐྱེད་པའི་ནུས་པ་དང་། །དེ་རྒྱུན་ཆདཔ་མེད་པ་ཕ་མཐའ་མེད་པའི་དོན་དུ་བྱས་ནས་དེ་དག་བདེན་མེད་དུ་བསྟན་པར་བཞེད་དོ། །འདི་ལྟར་ན་གཟུགས་ནི་ཤེས་རབ་སོགས་ཀྱི་ཤོ་ལོ་ཀ་བཞི་རིམ་པ་བཞིན་དུ། །དེ་བཞིན་ཉིད་དང་ཞེས་སོགས་དང་གོང་ལྟར་སྦྱར་ན་ཚིག་ཟིན་མཐུན་པས་གོ་བདེ་བར་འདུག་གོ་།",
        "id": "291743a0-146b-443c-a88c-22607303fc42"
    },
    {
        "segment_content": "།གཉིས་པ་ལ། སྒོམ་ལམ་གྱི་བྱེད་པ་དང་། བྱེད་པ་ཅན་གྱི་སྒོམ་ལམ་གཉིས།   དང་པོ་ནི།",
        "id": "61089780-f1d5-4c9f-85c7-2f66e228b767"
    },
    {
        "segment_content": "ཤེས་རབ་ཕ་རོལ་ཕྱིན་པ་སོགས་ཏེ། རྒྱལ་བའི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་གང་ལ་མགོན་པོ་སྟེ། བྱང་སེམས་ཆེན་པོ་རྣམས་ཀྱིས་སྤྱོད་པ་འདི་ནི་གང་ཞིག་རང་སེམས་དུལ་བས་ཀུན་ནས་ཞི་བ་དང་། །དེས་ཤེར་ཕྱིན་དང་སེམས་ཅནཐམས་ཅན་ལའང་གུས་པས་འདུད་པར་བྱས་ཤིང་། ཚིག་འཛིན་པ་དང་དོན་ཀུད་ཆུབ་པར་བྱེད་པའི་གང་ཟག་ལ། དོན་གྱི་དུག་བདེན་འཛིནདང༌། མཚོན་ཞེ་སྡང་དང་མེ་འདོད་ཆགས་དང་ཆུ་གཏི་མུག་ལས་རྒྱལ་བར་འགྱུར་བས་དཔེ་དོན་གྱི་དེ་དག་གི་གནོད་པས་མ་བརྫི་བའམ་མི་ཚུགས་ཤིང་།  དེ་གང་དུ་བཞུགས་པའི་ས་ཕྱོགས་ཀྱང་ལྷ་དང་མའི་མཆོད་པའི་རྟེན་དུ་གྱུར་པས་ལྷའི་བུའི་བདུད་དང་། །དེའི་ཕྱོགས་ཏེ། འཁོར་རྣམས་ཀྱིས་གནོད་པའི་གླགས་འཚོལ་ཀྱང་རྙེད་པར་མི་འགྱུར་རོ། །དེ་ལྟར་འགལ་རྐྱེན་མེད་ཅིང་མཐུན་ཆེན་ཚང་བས་མྱུར་དུ་མངོན་པར་རྫོགས་པར་བྱང་ཆུབ་པར་འགྱུར་བ་སྟེན་བྱེད་པ་དྲུག་བསྟན་ཏེ། ཀུན་ནས་ཞི་དང་ཐམས་ཅད་ལ། སོགས་སོ།",
        "id": "2c9fc7bc-bc71-497f-a0f1-b1e966f2dfa1"
    },
    {
        "segment_content": "།གཉིས་པ་ལ། ཟག་བཅས་དང་། ཟག་མེད་ཀྱི་སྒོམ་ལམ་གཉིས་ཀྱི་ དང་པོ་ལ་གསུམ་ལས།  དང་པོ་མོས་པ་སྒོམ་ལམ་ལ་བཞི་ལས།  དང་པོ་རང་དོན་མོས་པ་ནི།ལ་ལས་བདེ་གཤེགས་སོགས་ཏེ། རིགས་བུའམ་རིགས་ཀྱི་བུ་མོ་གང་ལ་ལས་བདེ་གཤེགས་ཡོངས་སུ་མྱང་ན་འདས་ཚུལ་བསྟན་པའི་རིང་བསྲིལ་གྱི་སྙིང་པོ་ཅན་གྱི་མཆེད་རྟེན་བྱེ་བ་དུ་མ་གསེར་དངུལ་ཤེལ་སྤུག་བཻཊཱུརྱ་མུ་ཏིག་དམར་པོ་རྡོའི་སྙིང་པོ་སྟེ། །རིན་ཆེན་བདུན་ལས་བྱས་ཤིང་འཚོའི་བར་དུ་ལྷའི་མེ་ཏོག་ལ་སོགས་བས་མཆོད་པར་བྱེད་ལ་ཡང་གཅིག་གིས་དེས་འཛམ་གླིང་གང་བར་བྱས་ནས། །དེ་དག་ལན་མ་འཚོའི་བར་དུ་ལྷའི་མེ་ཏོག་ལ་སོགས་པས་མཆོད་པ་དང་། དེ་དག་ལས་ཀྱང་ལྷག་པར་གླིང་བཞི་པ་དང་། །སྟོང་དང་པོ་དང་། །སྟོང་གཉིས་པ་དང་། །སྟེང་གསུམ་པ་དང་། སྟོང་གསུམ་གདྒའི་ཀླུང་གི་བྱེ་མ་སྙེད་རྣམས་ཀྱི་སེམས་ཅན་ཇི་སྙེད་པ་ཐམསཅ་རེ་རེ་ནས། རེ་རེ་བྱེད་པའི་རིམ་པས་བདེ་བར་གཤེགས་པའི་མཆོད་རྟེན་དེ་དག་གངྒའི་བྱེ་མ་སྙེད་ཀྱིས་བྱེ་བ་ཕྲག་སྟོང་ཞིང་བཀང་བའི་བར་བྱས་ཏེ། །ཡོངས་སུ་བརྟག་བཟུང་བརྟགས་པ་མཐའ་བཟུང་། ། གླིང་བཞི་པའི་འཇིག་རྟེན་གྱི་ཁམས་ནས་སྟེང་གསུམ་གངྒའི་ཀླུང་གི་བྱེ་མ་སྙེད་ཀྱི་བར་གྱི་ཞིང་རྣམས་བྱེ་མཐའ་ཡས་ན་སེམས་ཅན་ཇི་སྙེད་འཁོད་པ་དེ་དག་ཐམས་ཅད་ཀྱིས། །བྱ་བའམ་ལས་གཞན་མི་བྱེད་པར། །ཡིད་དུ་འོང་བས་ལྷ་ཡི་མེ་ཏོག་དང་། ཙན་དན་སྤྲུལ་གྱི་སྙིང་བོ་ལ་སོགས་པའི་སྤོས་རབ་དང་། ། དྲིལ་ཕྱིས་ཀྱི་བྱུག་པ་ལ་སོགས་པས་དུས་གསུམ་གྱི་བསྐལ་པའམ་དེ་བས་ལྷག་པའི་དུས་རིང་བོར་ཡང་མཆོད་པར་བྱེད་ལ། །དེ་ལྟའི་རིམ་པ་བདུན་གྱི་སྔ་མ་སྔ་མ་ལས་ཕྱི་མ་ཕྱི་མའི་བསོད་ནམས་ཆེས་གྲངས་མེད་དོ། །",
        "id": "def2d2ab-6df2-48f3-800a-f3271a5e9021"
    },
    {
        "segment_content": "འགྲོ་བ་གཞན་གང་ཞིག་རང་དོན་ཕུན་སུམ་ཚོགས་པའི་ཆེད་དུ་མོས་པ་བསྐྱེད་དེ། །གང་ལས་སྣ་ཚོགས་པའི་གཟུགས་ཀྱིས་འགྲོ་བའི་དོན་བྱེད་པས་རྣམ་འདྲེན་ཏེ་དུས་གསུམ་གྱི་སངས་རྒྱས་དང་། གནས་དང་གནས་མིན་མཁྱེད་པ་ལ་སོགས་པའི་སྟོབས་བཅུ་འབྱུང་བར་འགྱུར་བའི་སྒྱུ་ཡོན་པས་ཡུམ་འདི་གླེགས་བམ་ལ་བྲིས་ཏེ། །ཡུན་རིང་བོར་བྱེད་པས་འཆང་ཞིང་མེ་ཏོག་དང་བྱུག་པ་ལ་སོགས་པས། ། བཀུར་བསྟིར་བྱས་པ་སོགས་དྲུག་གིས་བསྡི་སྟང་བྱེད་པར་གྱུར་ན། །སྔར་གྱི་མཆོད་རྟེན་བྱས་ཤིང་མཆོད་པའི་བསོད་ནམས་མ་ལུས་དེས་འདིའི་བསོད་ནམས་ཀྱི་ཆ་ཕྲ་མོར་ཡང་མི་ཕོད་དོ། །",
        "id": "35200c5a-b428-408e-add1-5c0af2dedeef"
    },
    {
        "segment_content": "ཞེས་ཤེར་སྤྱིན་བྲིས་འཆང་སོགས་ཀྱི་བསོད་ནམས་ཁྱད་པར་དུ་འཕགས་པའི་རིམ་པ་མང་པོ་བསྟན་པས་མཚོན་ནས། །རང་དོན་མོས་པ་ཆུང་ངུའི་ཆུང་དུ་སོགས་དགུ་བསྟན་ན། །  གཉིས་པ་གཉིས་དོན་མོས་པ་ནི།རྒྱལ་བའི་ཤེས་རབ་ཕ་རོལ་ཕྱིན་འདི་སོགས་ཏེ། དེ་ལྟར་ཕན་ཡོན་ཆེ་བའི་ཚུལ་གཞན་ཡང་། རྒྱལ་བའི་ཤེར་ཕྱིན་འདི་རིག་སྔགས་ཆེན་མོ་ཡིན་ཏེ།  དེས་སེམས་ཅན་ཁམས་མང་པོའི་སེམས་མྱ་ངན་གྱིས་གདུང་བ་དང༌། ལུས་ནད་སོགས་ཀྱིས་སྡུག་བསྔལ་བ་དང་དེའི་ཆོས་སྨྲེ་ངག་འདོན་པ་སོགས་དང་། གཞན་ཡང་ནད་དང་དུས་མིན་འཆི་བ་དང་དུག་མཚོན་སོགས་འབྱུང་པའི་གནོད་དང་། བདུད་དང་མུ་སྟེགས་སོགས་ཀྱི་ཉེར་འཚེ་ཐམས་ཅད་ཞི་བར་བྱེད་ཅིང་།  འདས་པ་དང་མ་འོངས་པ་དང་ད་ལྟར་གྱི་ཕྱོགས་བཅུའི་སངས་རྒྱས་ཐམས་ཅད་དང་བདག་ཅག་གི་སྟོན་པ་འདི་བསྐྱེད་པ་དང་། དེ་དག་ཡུམ་གྱི་རིགས་སྔགས་འདི་ལ་བསླབ་པས་ཆོས་ཀྱི་འཁོར་ལོ་བསྐོར་ནས་འགྲོ་བའི་ཉོན་མོངས་པའི་ནད་བརྒྱད་ཁྲི་བཞི་སྟོང་གསོ་བའི་སྨན་པའི་རྒྱལ་པོ་བླ་མེད་དུ་གྱུར་བའི་རྒྱུ་བྱེད་པས་རིམ་པ་ལྟར་རིག་སྔགས་ཆེན་པོ་དང་། ཚད་མ་མེད་པ་དང་། ཚད་མེད་པ་དང་། གོང་ན་མེད་པ་དང་། སྨན་ན་མེད་པའི་སྔགས་དང་།  བྱང་ཆུབ་སེམས་དཔའ་གང་དག་དགེ་བ་བཅུ་རབ་ཏུ་འབྱེད་པ་ལ་སོགས་པས་སེམས་ཅན་ལ་ཕན་པ་དང་། སྙིང་བརྩེར་བཅས་པར་རྒྱལ་སྲས་ཀྱི་སྤྱད་པ་སྤྱོད་པ་ཡང་འདི་ལ་བསླབ་ནས་ཐབས་ལ་མཁས་པར་འགྱུར་པས་ཡིན་ཅིང་། དེས་བྱང་ཆུབ་ལ་རིག་པས་མཉམ་པ་མེད་པ་དང་།  དེ་ལྟ་བུའི་བྱང་སེམས་ཀྱི་ཐབས་མཁས་དང་། དེའི་མཐུས་བྱུང་བའི་འདུས་བྱས་འཁོར་བ་དང་འདུས་མ་བྱས་ཉན་རང་སོགས་ཀྱི་བདེ་བ་དེ་ཀུན་ཀྱང་འདི་ལས་འབྱུང་བས་མི་མཉམ་པ་དང་མཉམ་པའི་རིག་སྔགས་མིན། ཞེས་པའོ། །",
        "id": "482442ab-de1b-462d-b298-3c8a89f418a4"
    },
    {
        "segment_content": "ཇི་ལྟར་ཤེར་ཕྱིན་ཁོ་ན་དེ་ལྟར་ཡིན་ཞེ་ན། །དཔེར་ན་ས་ལ་ས་བོན་སྣ་ཚོགས་བཏབ་པ་ལྷན་གཅིག་བྱེད་རྐྱེན་གྱི་ཚོགས་པ་རྙེད་ནས་རྩི་ཤིང་ལ་སོགས་པའི་རྣམ་པ་མི་འདྲ་བ་མང་པོའི་གཟུགས་རྣམ་པར་སྐྱེ་བ་ལྟར།  ཕར་ཕྱིན་གནས་ལྔ་དང་རྒྱལ་བའི་རྒྱུ་དང་འབྲས་བུའི་ཡོན་ཏན་ཇི་སྙེད་པ་དེ་དག་ཀུན་བྱང་འདི་ལས་བྱུང་བས་གཙོ་བོ་ཡིན་ཞེས་བྱའོ། །དེ་ལྟར་ཡོན་ཏན་ཐམས་ཅད་ཀྱི་རྟེན་བྱེད་པར་མ་ཟད། ། དེ་ཐམས་ཅད་རང་དབང་དུ་སྡུད་པ་ནི། དཔེར་ན་འཁོར་ལོས་བསྒྱུར་རྒྱལ་ལམ་གང་ནས་འགྲོ་བ་དེར་རྒྱལ་སྲིད་དོན་ཆེན་བདུན་དང་དཔུང་གི་ཚོགས་ཀུན་རང་དབང་མེད་པར་འབྲང་བ་ལྟར། ཤེས་རྒྱུད་གང་ནས་ཤེར་ཕྱིན་འདི་འགྲོ་བའམ་འདི་ལ་སློབ་པའི་རྒྱུད་དེ་ཉིད་ནས། འཁོར་ལོ་སོགས་དང་ཆོས་མཚུངས་པའི་བྱང་ཆུབ་ཀྱི་ཡན་ལག་བདུན་སོགས་དང་། ཚེ་འདིར་ཡང་བརྒྱ་བྱིན་ལ་སོགས་པས་ཉེར་་འཚེ་ཐམས་ཅད་ལས་སྲུང་སྐྱོང་སྤ་དང་།  ལྷ་རྣམས་འོངས་ནས་སྤོབས་པ་བསྐྱེད་པ་སོགས་ཀྱིས་གྲོགས་བྱེད་པ་དང་། ཕ་མ་སོགས་ཐམས་ཅད་ཀྱི་ཡིད་དུ་འོང་བར་གྱུར་པ་དང་། རྒོལ་ངན་ཚར་གཅོད་པའི་སྟོབས་དང་ལྡན་པ་དང་། ལྷ་སོགས་སྡེ་བརྒྱད་ཐམས་ཅད་འོངས་ནས་ཕྱག་འཚལ་ཅིང་འདུད་པ་སོགས་དང་། སྡིག་པའི་རྨི་ལམ་མི་མཐོང་བར་དཀོན་མཆོག་གསུམ་མཐོང་ཞིང་མི་འབྲལ་བ་ལ་སོགས་པའི་ཡོན་ཏན་གྱི་ཆོས་ཀུན་རང་དབང་མེད་པར་རྗེས་སུ་འབྲང་ནས་འགྲོ་བར་འགྱུར་ཞེས།  ཤོ་ལོ་ཀ་དང་པོ་གསུམ་གྱི་གཉིས་དོན་མོས་པ་ཆུང་དུ་སྐོར་གསུམ་དང་། ཤོ་ལོ་ཀ་ཐ་མའི་ཚེ་འདིའི་ཡོན་ཏན་དྲུག་བསྟན་པས་རིམ་པ་ལྟར་འབྲིང་སྐོར་གསུམ་དང་ཆེན་པོ་སྐོར་གསུམ་བསྟན་ནོ། །ཡང་ན་ཤོ་ལོ་ཀ་དང་པོ་གཉིས་ཀྱི་རིག་སྔགས་བདུན་དང་། ཐ་མ་གཉིས་ཀྱི་རྟེན་བྱེད་པ་དང་དབང་དུ་སྡུད་པའི་ཡོན་ཏན་ཏེ། དགུ་དངོས་ཤུགས་ཅི་རིགས་པས་བསྟན་པའི་རིམ་པ་ལྟར་གཉིས་དོན་མོས་པ་དགུ་སྟོན་པར་བྱས་ནའང་རུང་ངམ་སྙམ། འོན་ཀྱང་སྔ་མ་དེ་བརྒྱད་སྟོང་པ་དང་མཐུན་ཤས་ཆེ།",
        "id": "e22363ba-8eaf-434d-9e9f-7aa093c8b45f"
    },
    {
        "segment_content": "གསུམ་པ་གཞན་དོན་མོས་པ་ནི།རྒྱལ་བས་བརྒྱ་བྱིན་སོགས་ཏེ། རྒྱལ་བས་བརྒྱ་བྱིན་ལ་ཁྱོད་ཀྱིས་ཤེར་ཕྱིན་གླེགས་བམ་དུ་བྲིས་ནས་བཞག་པ་དང་། འཛམ་གླིང་སོགས་སྐུ་གདུང་གིས་བཀང་ཏེ་བཞག་པའི་ཆ་དེ་གཉིས་ཀྱི་གང་ལེན་ཞེས་པའི་དྲི་བ་ཡོངས་སུ་དྲིས་པར་མཛད་པའི་ལན་དུ་བརྒྱ་བྱོན་གྱིས་གསོལ་བ། གལ་ཏེ་འཛམ་བུའི་གླིང་དང་སྟོང་གསུམ་དང་སྟོང་གསུམ་གངྒའི་བྱེ་མ་སྙེད་ཀྱི་སངས་རྒྱས་ཀྱི་ཞིང་དུ་གྱུར་པ་ལ། དེ་ཀུན་རྒྱལ་བའི་རིང་བསྲེལ་གྱིས་བྱུར་བུར་གཏམས་པ་སྟེ་བཀང་བར་གྱུར་ཀྱང་། བདག་ནི་ཤེར་ཕྱིན་གྱི་གླེགས་བམ་འདི་ཉིད་ལེན་ཏེ།  རྒྱུ་མཚན་ཅི་སླད་ཅེ་ན་སྐུ་གདུང་ལ་མི་གུས་པ་མ་ལགས་མོད།  འོན་ཀྱང་ཤེར་ཕྱིན་གྱིས་ཡོངས་སུ་བགོས་པ་སྟེ། འདི་ལ་བརྟེན་པའི་དབང་གིས་རྒྱལ་བའི་སྐུ་ལ་ལྷ་མི་ཐམས་ཅད་ཀྱིས་མཆོད་པར་བགྱིས་པ་ བརྙེས་པ་ནི་དཔེར་ན་རྒྱལ་པོ་སོགས་སླའོ། །",
        "id": "9684f461-b235-4d1c-bb51-0e2c158da8ad"
    },
    {
        "segment_content": "འོ་ན་རྒྱལ་བ་འདས་ཚུལ་བསྟན་པ་ན་རྟེན་ཤེར་ཕྱིན་མེད་བས་སྐུ་གདུང་མཆོད་མི་འོས་པར་འགྱུར་རོ་ཞེ་ན། ལྷའི་ནོར་བུ་རིན་པོ་ཆེ་ཡང་ཞིང་ནད་དང་ཉེར་འཚེ་སེལ་བ་སོགས་ཀྱི་ཡོན་ཏན་ཀུན་ལྡན་རིན་ཐང་བཅད་ནུས་མེད་པ་དེ།  གབ་ཙེ་སྟེ་ཟ་མ་ཏོག་གང་དུ་སྩལ་བའམ་བཙུག་པའི་གབ་ཙེ་དེ་ནི་ཕྱག་བགྱི་པར་འོས། །ཞེས་སོགས་ཚིག་རིས་ལྟར་ལ། རྒྱུ་མཚན་དེ་ལྟས་གང་ཟག་གཞན་དོན་བྱེད་འདོད་པ་གང་ཞིག་རྒྱལ་བའི་ཡོན་ཏན་ཀུན་འཛིན་པར་འཚལ་སྟེ་འདོད་པ་དེས་ཤེར་ཕྱིན་འཛིན་འཆང་མཆོད་པ་སོགས་ཀྱིས་བླངས་པ་འདི་ནི། གནོད་པ་ཐམས་ཅད་ལས་ཐར་བ་ལགས་ཞེས་པའོ། །",
        "id": "5dcd6d9f-ff17-4f51-99e8-c8c3d64d7d16"
    },
    {
        "segment_content": "ཤར་ཕྱིན་ནི་འཁོར་གསུམ་མི་དམིགས་པའི་སྤྱིན་པ་སྦྱིན་པར་བྱེད་པ་དང་། ཚུལ་ཁྲིམས་སྲུང་བར་བྱེད་པ་སོགས་ཀྱི་སྦྱོར་བའི་དུས་སུ་སྔོན་དུ་འགྲོ་བ་དང་། དངོས་གཞི་དང་མཇུག་གི་དུས་སུ་རིམ་པ་ལྟར་མི་མཐུན་ཕྱོགས་སེར་སྣ་སོགས་དང་། བྱང་ཆུབ་གཞན་དུ་བསྔོ་བ་དག་གིས།  སྦྱིན་པ་ལ་སོགས་པའི་དགེ་བའི་ཆོས་དེ་དག་ཆུད་མི་གཟན་པར་བྱས་པར་ཕྱིར། སྦྱིན་སོགས་དེ་དག་ཡོངས་སུ་འཛིན་པ་ཡིན་པ་དང་ཤེར་ཕྱིན་འདིར་སྦྱིན་པ་ལ་སོགས་པའི་དགེ་བའི་ཆོས་རྣམས་ཐམས་ཅད་ཚུལ་གཅིག་ཏུ་སྟོན་པ་སྟེ། འཁོར་གསུམ་མི་དམིགས་པར་བསྔོ་བའི་སྒོ་གནས་བླ་ན་མེད་པའི་བྱང་ཆུབ་ཀྱི་རྒྱུར་རོ་གཅིག་པར་འགྱུར་བར་བྱེད་དེ་དཔེར་ན་ཤིང་ལྟ་བུ་ནི་ཤེར་ཕྱིན་དང་གྲིབ་མ་ལྟ་བུ་ནི་ ཕར་ཕྱིན་གཞན་ལྔ་སྟེ་དེ་ཡང་འཛམ་བུའི་གླིང་ན་ཤིང་རྣམས་བྱེ་བ་སྟོང་རིགས་རྣམ་པ་སྣ་ཚོགས། དབྱིབས་ཀྱི་རྣམ་པ་དུ་མ། །ཁ་དོག་གི་གཟུགས་མང་བ་དེ་ཐམས་ཅད་ཀྱི་གྲིབ་མ་ལ། གྲིབ་མར་གྱུར་པའི་མིང་གི་རྣམ་གྲངས་སུ་བརྗོད་པ་མ་གཏོགས་པར། གྲིབ་མ་རང་བཞིན་མི་འདྲ་བ་སྣ་ཚོགས་མེད་ཅིང་མིང་གི་བྱེ་བྲག་མི་འདྲ་བ་ཡོད་པ་མ་ཡིན་པ་དེ་བཞིན་དུ།  ཕར་ཕྱིན་གཞན་ལྔ་དེ་དག་ཀྱང་ཤེས་རབ་ཀྱི་མཐུས་ཕར་ཕྱིན་གྱི་མིང་ཐོབ་ཅིང་རྣམ་མཁྱེན་དུ་མི་དམིགས་པར་བསྔོས་པར་ས་པས་བྱ་ན་བླ་མེད་བྱང་ཆུབ་ཅེས་བྱ་བའི་རྒྱུར་ཕར་ཕྱིན་དྲུག་པོ་དེ་ཀུན་རོ་གཅིག་ཏུ་འགྱུར་བ་དེས་ན། གཞན་ཐམས་ཅད་ཡུམ་འདི་ལ་རག་ལས་པའི་ཕྱིར་སྐུ་གདུང་ལས་ཤེར་ཕྱིན་ཁམ་ཆེ་བ་ཡིན་ཞེས། །ཤོ་ལོ་ཀ་དང་པོ་གཉིས་ཀྱིས་ཆུང་འབྲིང་སྐོར་དྲུག་དང་ལྷག་མས། ཆེན་པོ་སྐོར་གསུམ་བསྟན་ནོ། །",
        "id": "f9790820-86c4-4e2d-828b-8f647609c847"
    },
    {
        "segment_content": "དེ་དག་ལ་བཅོས་མའི་ཉེས་པ་སྤོང་ཚུལ་ནི། བྱང་ཆུབ་སེམས་དཔའ་གལ་ཏེ་སོགས་ཏེ། བྱང་ཆུབ་སེམས་དཔའ་དེ་ལྟར་ཤེར་ཕྱིནལ་མོས་པ་ན་གལ་ཏེ་རྒྱུ་མ་ལྟ་བུའི་དོན་རབ་ཏུ་མི་ཤེས་བཞིན་དུ་གཟུགས་སོགས་ཕུང་པོ་ལྔ་བདེན་པའི་མི་རྟོགས་པ་སོགས་སུ་ཞེན་ཅིང་གཞན་ལ་ཡོངས་སུ་སྟོན་པ་ནི། ཤེར་ཕྱིན་བཅོམ་མ་ལ་སྤྱོད་པ་སྟེ།  བྱང་སེམས་མཁས་པས་ནམ་ཡང་གཟུགས་ལ་སོགས་པའི་ཆོས་རྣམས་དོན་དམ་པར་འཇིག་པ་དང་སྐྱེ་བ་ལ་སོགས་པར་མི་བྱེད་དོ། ། ཆོས་ཉིད་གང་ལ་མོས་པ་ནི། གཟུགས་སོགས་མངོན་ཞེན་གྱིས་མི་དམིགས་པར་ཆོས་ཀུན་བདེན་པའི་སྐྱེ་མེད་སྟོང་པའི་ཚུལ་དུ་རབ་ཏུ་ཤེས་ནས་གཞན་ལ་སྟོན་པ་འདི་ནི། ཤེར་ཕྱིན་རྣལ་མར་སྤྱོད་པ་ཡིནནོ། །ཞེས་པ་དེ་དག་རྩལ་བར། མོས་པ་རང་གི་དོན་དང་ནི། །ཞེས་སོགས་སོ། །",
        "id": "7f73dc58-664f-4624-a3c6-19d40ba64b68"
    },
    {
        "segment_content": "བཞི་པ་ཕན་ཡོན་ནི།ལ་ལས་གངྒཱ་སོགས་ཏེ། དེ་ཡང་རིགས་ཀྱི་བུ་འམ་རིགས་ཀྱི་བུ་མོ་གང་ལ་ལས་ཤེར་ཕྱིན་གྱི་གླེགས་བམ་སོགས་གཞན་སློང་བ་ལ་སྤྱིན་པ་ནི་སྤྱིར་བསོད་ནམས་མཆོག་དང་། ཁྱད་པར་དུའདིའི་སྣོད་དུ་གྱུར་པའི་བྱང་སེམས་མངོན་པར་དད་པ་སོགས་ཀྱིས་མངོན་པར་དད་པ་སོགས་ལ་སྤྱིན་བ་སོཊ་ནི་ཆེས་ལྷག་ས་དང། དེ་ཡང་འཛམྦུའི་གླིང་གི་སེམས་ཅན་ཐམས་ཅད་དང་གླིང་བཞི་པ་དང་། སྟོང་དང་པོ་དང་། སྟོང་གཉིས་པ་སང་།  སྟོང་གསུམ་པ་དང་། སྟོང་གསུམ་གངྒའི་ཀླུང་གི་བྱེ་མ་སྙེད་ཀྱི་སེམས་ཅན་ཐམས་ཅད་དགེ་བ་བཅུ་ལ་བཀོད་པ་ལས་ལྷག་པ་དང་། ཡང་གསུམ་གངྒའི་ཀླུང་གི་བྱེ་མ་སྙེད་ཀྱི་སེམས་ཅན་ཐམས་ཅད་བསམ་གཏན་བཞི་ལ་དང་། ཡང་འཛམྦུའི་གླིང་དང་། གླིང་བཞི་བ་དང་། སྟོང་དང་པོ་དང་། སྟོང་གཉིས་པ་དང་། སྟོང་གསུམ་པ་དང་།  སྟོང་གསུམ་གདྒའི་ཀླུང་གི་བྱེ་མ་སྙེད་ཀྱི་སེམས་ཅན་ཐམས་ཅད་བསམ་གཟུགས་བརྒྱད་དང་ཚད་མེད་བཞི་མངོན་ཤེས་བཅས་ལ་བཀོད་པ་ལས་ལྷག་པ་དང་། དེ་ལས་བདག་ཉིད་དེ་ལ་སློབ་ཅིང་གཞན་དག་ལ་ཡང་སྦྱིན་པ་ལྷག་པ་དང་། གོང་གི་བཅོས་མ་སྤངས་ཏེ་ཤེར་ཕྱིན་རྣལ་མའི་དོན་གསལ་བར་སྟོན་པ་ནི་དེ་ལས་ཀྱང་ལྷག་པ་དང་།  ཡང་སྟོང་གསུམ་གདྨའི་ཀླུང་གི་བྱེ་མ་སྙེད་ཀྱི་ཞིང་རྣམས་ན་སེམས་ཅན་ཇི་སྙེད་འཁོད་པ་ཀུན་རྒྱུན་ཞུགས་ལ་དང་ཕྱིར་འོང་ལ་དང་། ཕྱིར་མི་འོང་ལ་དང་། དགྲ་བཅོམ་ལ་དང་། རང་སངས་རྒྱས་ཉིད་ལ་བཀོད་ནས་བཏུལ་པ་བས་རྒྱལ་བའི་ཤེད་ཕྱིན་འདི་ཡི་གེར་བྲིས་ཏེ་སེམས་ཅན་མཆོག་ཕྱིརམི་་ལྡོག་པའི་བྱང་སེམས་ལ་དང་། དེ་ཡང་འཛམ་བུའི་གླིང་དང་། སྟོང་དང་པོ་དང་། སྟོང་གསུམ་གངྒའི་ཀླུང་གི་བྱེ་མ་སྙེད་ཀྱི་སེམས་ཅན་ཐམས་ཅད་ཕྱིར་མི་ལྡོག་པར་གྱུར་པ་ལ་དང་།  དེ་དག་ལས་ཀྱང་ཆེས་མྱུར་བར་འཚང་རྒྱ་བའི་མངོན་ཤེས་ཤིན་ཏུ་མྱུར་བའི་བྱང་སེམས་མཆོག་ལ་ཉེ་བར་སྟོན་ཅིང་། ཡོངས་སུ་གཏད་པས་ལེགས་པར་བྱིན་པའི་བསོད་ནམས་རྣམས་སྔ་མ་སྔ་མ་ལས་ཕྱི་མ་རྣམས་ཆེས་ཁྱད་པར་དུ་འཕགས་སོ། །ཞེས་ཉེར་གཅིག་པ་མན་ཆད་རྣམས་དངོས་སུ་བསྟན་པའི་ཤུགས་ལ་གཞན་རྣམས་ཀྱང་བསྟན་ནོ། །",
        "id": "299f060f-45f9-4cd3-a05d-a5b025f12733"
    },
    {
        "segment_content": "དེ་ལྟར་གླེགས་བམ་ཙམ་བྱིན་པ་ཁྱད་པར་དུ་འཕགས་པའི་རྒྱུ་མཚན་ཅི་ཕྱིར་ཞེ་ན། སྨྲ་མཆོག་སྦྱིན་ཡུལ་གྱི་བྱང་སེམས་དེ་དག་ཤེར་ཕྱིན་གླེགས་བམ་ལ་བྲིས་པ་འདིར་བསླབ་ནས་ཆེས་མྱུར་བར་འཚང་རྒྱ་ནས།  ཆོས་རྣམས་ཐམས་ཅད་སྟོང་པ་ཉིད་དུ་འདིར་སྟོན་པར་བྱེད་པ།  དེ་ཐོས་ནས་གདུལ་བྱ་རང་རང་གི་སྐལ་བ་དང་འཚམ་པར་ཉན་རང་དང་སངས་རྒྱས་ཀྱི་བྱང་ཆུབ་ལ་རེག་པས་སྔ་མ་དགྲ་བཅོམ་སོགས་ལ་བཀོད་པ་ནི། སེམས་ཅན་རང་རང་ཁོ་ནའི་དོན་དང་དེ་ཡང་བྱང་ཆུབ་ཉི་ཚོ་བ་ཡིན་ལ། འདི་ནི་སེམས་ཅན་ཐམས་ཅད་ཀྱི་དོན་དང་། དེ་ཡང་བྱང་ཆུབ་གསུམ་ཀའི་རྒྱུ་བྱེད་པས་མཆོག་ཡིན་ནོ་ཞེས་པའི་དོན་གྱིས།  དེ་ལྟར་བྱེད་པའི་བྱང་སེམས་རྣམས་ཀྱི་ཤེས་རབ་ཀྱི་ཡོན་ཏན་བརྗོད་པས་བསྟོད་པ་སོགས་མཛད་པའོ། །",
        "id": "5c130387-136f-4844-8346-456fdde15775"
    },
    {
        "segment_content": "དེ་ཡང་སྤྲོ་བ་འཕེལ་བའི་ཕྱིར་ཐབས་ཀྱི་ཡོན་ཏན་གྱི་སྒོ་ནས་གོངནས་གོང་དུ་བསྟོད་པ་སོགས་མཛད་པ་ནི། བྱང་སེམས་རྣམས་དེ་ལྟར་སྦྱིན་གནས་མཆོག་ཏུ་གྱུར་པ་དང་། ཤེར་ཕྱིན་ལ་བསླབ་པ་དང་། མྱུར་དུ་སངས་རྒྱས་པ་དང་།  སངས་རྒྱས་ནས་རིགས་ཅན་གསུམ་གྱི་དོན་མཛད་པ་ཐམས་ཅད་ནི།དཔེར་ན་ཉེར་ལེན་གྱི་རྒྱུ་མྱུ་གུ་མེད་པར་འཇིག་རྟེན་ན་སྡོང་པོ་འབྱུང་བ་ཡོང་ཡེ་མེད་ན། དེ་ལ་ཡལ་འདབ་སོགས་སོ། ། དེ་བཟིན་དུ་དོན་གྱི་མྱུ་གུ་བྱང་ཆུབ་ཀྱི་སེམས་མེད་ན། ཡལ་འདབ་མངོན་མཐོ་དང་། མེ་ཏོག་ངེས་ལེགས་ཀྱི་རྒྱུ་ཆོས་ཀྱི་འཁོར་ལོ་བསྐོར་བ་དང་། འདིའི་འབྲས་བུ་བརྒྱ་བྱིན་ཚངས་པ་ཉན་ཐོས་སོཊ་ག་ལ་བྱུང་། །ཞེས་དེ་ཐམས་ཅད་བྱང་ཆུབ་ཀྱི་སེམས་ལ་རག་ལས་བར་བསྟན་ནོ། །",
        "id": "864fe75b-cd00-4822-a056-dbce7bb6043c"
    },
    {
        "segment_content": "དེ་ལྟར་བྱང་ཆུབ་སེམས་ཀྱིས་འབྲས་བུའི་དུས་མ་ཟད་རྒྱུ་དུས་སུའང་སེམས་ཅན་གྱི་དོན་བྱེད་ཚུལ་ནི། དཔེར་ན་ཉི་མའི་དཀྱིལ་འཁོར་གང་གི་ཚེ་ཤར་ནས་འོད་ཀྱི་དྲ་བ་འགྱེད་པ་སྟེ། འོད་ཟེར་གྱིས་འཇིག་རྟེན་ཁྱབ་པ་དེ་ཚེ་མུན་པ་བསལ་བས་དེའི་སྣང་བ་ལ་བརྟེན་ནས། སེམས་ཅན་འགྲོ་འོང་སོགས་ཀྱི་ལས་བྱེད་པར་བརྩོན་པ་དེ་བཞིན་དུ།  ཉི་མ་ལྟ་བུ་བླང་དོར་སྟོན་པ་ལ་མཁས་པ་འགྲོ་བའི་རང་བཞིན་ཤེས་ནས་དེའི་དོན་བྱེད་པའི་ཕྱིར། འཇིག་རྟེན་དུ་བྱང་ཆུབ་སེམས་དཔའ་བྱུང་ན། དེའི་སོ་སོར་ཡང་དག་པར་རིག་པའི་ཡེ་ཤེས་ཀྱི་འོད་ཀྱི་དྲ་བ་བསམ་པ་དང་འཚམ་པར་ཆོས་སྟོན་པས་འགྱེད་པའི་མཐུས་ནི་སམས་ཅན་རྣམས་མངོན་མཐོ་ངེས་ལེགས་ཀྱི་ཡོན་ཏན་སྒྲུབ་པར་བྱེད་པའི་ཆོས་དང་ལྡན་པར་འགྱུར་རོ། །",
        "id": "280c6de8-3aeb-42c1-8c41-76cbb0efa85d"
    },
    {
        "segment_content": "ཞེས་རྗེས་འགྲོ་བསྟན་ནས་ལྡོག་འགྲོ་ནི།  དཔེར་ན་མ་དྲོས་སོགས་ཏེ། ཀླུ་བདག་ནི་བྱང་ཆུབ་ཀྱི་སེམས་དང་། ཆུ་ཀླུང་ནི་ཐོས་སོགས་ཀྱི་ཡེ་ཤེས་དང་། མེ་ཏོག་འབྲས་བུ་ནི་བསམ་པ་དང་སྒོམ་པ་ལས་བྱུང་བའི་ཡེ་ཤེས་དང་། །རྒྱ་མཚོ་ནི་སངས་རྒྱས་དང་སྦྱར་ཞིང༌། དེ་ཡང་རྒྱ་མཚོ་ལ་ཆུས་རེག་པའི་སྦྱོར་བས་བྱུང་བའི་རིན་པོ་ཆེའི་གཟུགས་མི་འདྲ་བ་མང་པོ་གནས་པ་ལྟར། །སངས་རྒྱས་ནི་ཡོན་ཏན་གྱི་རིན་པོ་ཆེ་སྣ་ཚོགས་བཏགས་པའོ། ། དེ་བཞིན་དུ་བྱང་ཆུབ་ཀྱི་སེམས་མེད་ན་བདེ་གཤེགས་དང་འབྲེལ་བའི་ཡེ་ཤེས་གསུམ་པོ་དེ་དག་མི་འབྱུང་ལ།  ཡེ་ཤེས་དེ་དག་མེད་ན་སྦྱིན་པ་ལ་སོགས་པའི་ཡོན་ཏན་འཕེལ་བ་མེད་ཅིང་། །སངས་རྒྱས་ཀྱི་རང་དོན་ཕུན་སུམ་ཚོགས་བའི་བྱང་ཆུབ་འབྱུང་བ་མེད་པས། ། རྒྱ་མཚོ་དང་འདྲ་བའི་སངས་རྒྱས་ཀྱི་ཆོས་ཏེ་སངས་རྒྱས་ནས་ཆོས་ཀྱི་འཁོར་ལོ་བསྐོར་བའི་གཞན་དོན་སུན་ཚོགས་ཀྱང་མེད་པར་འགྱུར། །ཞེས་པའོ། །ཤོ་ལོ་ཀ་དྭེ་གསུམ་གྱི་སེམས་བསྐྱེད་ནི། གཙོ་བོར་ལྷག་བསམ་དག་པ་དང་། རྣམ་པར་སྨིན་པ་དང་། སྒྲུབ་པ་སྤངས་པའི་དེ་གསུམ་དང་རིམ་བཞིན་སྦྱར་རོ། ། དེ་དག་གིས་བསོད་ནམས་ཀྱི་ཁྱད་པར་ཉེར་བདུན་འབྱུང་བའི་རྒྱུ་མཚན་དུ་ཐབས་ཤེས་ཀྱི་ཡོན་ཏན་དངོས་སུ་བསྟན་པའི་དོན་གྱིས། དེ་ལྡན་གྱི་བྱང་ཆུབ་སེམས་དཔའ་ལ་བསོད་ནམས་ཉེར་བདུན་རེ་རེའི་གྲངས་ཀྱིས་ཁྱོན་བསྟོད་བཀུར་བསྔགས་གསུམ།བསྟོད་བཀུར་བསྔགས་གསུམ་ཉེར་བདུན་མཛད་པ་སྟེ། རྩ་བར། ཤེས་རབ་ཕ་རོལ་ཕྱིན་པ་ལ། །སོགས་དང་སྦྱར།",
        "id": "e95ecd6d-80dc-401b-82a9-2554c24144a6"
    },
    {
        "segment_content": "།རྗེས་སུ་ཡི་རང་སྒོམ་ལམ་ནི། འཇིག་རྟེན་འདི་ན་སོགས་ཏེ། སྣང་བྱེད་ནི་སྐར་མ་སོགས་དང་། སྲོག་ཆགས་ནི་མེ་ཁྱེར་སོགས་སོ། །ཉི་མ་ལ་འཇིག་རྟེན་གྱི་མུན་པ་སེལ་བ་དང་གཟུགས་སྣང་བར་བྱེད་པའི་ལས་གཉིས་ཡོད་པ་ལྟར། རིམ་བཞིན་ཤེས་རབ་དང་ཐབས་ཀྱིས་སེམསཅན་ཐམསཅད་ཀྱི་མ་རིག་པ་སེལ་ཞིང་བདེ་བ་སྣ་ཚོགས་སྣང་བར་བྱེད་བས་དེ་ལྟར་ཐབས་ཤེས་ཁྱད་པར་ཅན་གྱིས་ཟིན་པའི་བྱང་སེམས་ཀྱི་ཡི་རང་གིས། ཉན་ཐོས་སོགས་ཀྱི་དགེ་བ་ཐམས་ཅད་ཟིལ་གྱིས་གནོན་ཞེས་པ་སྟེ། རྩ་བར། །ཐབས་དང་མི་དམིགས་པ་དག་གིས། །སོགས་དང་སྦྱར། །",
        "id": "105d2904-4204-425e-af5c-d7e9cdb374d5"
    },
    {
        "segment_content": "བསྔོ་བ་སྒོམ་ལམ་ལ། བསྔོ་བྱའི་རྫས་ནི། འདུས་བྱས་སོགས་ཏེ། འདས་པ་ནི་འདས་ནས་རིང་དུ་ལོན་པ་དང་། ཞིང་མང་མཐའ་ཡས་ན་བཞུགས་པ་ནི་ད་ལྟར་བ་དང་། །མྱ་ངན་འདས་པ་ནི་འདས་ནས་རིང་དུ་མ་ལོན་པ་བསྟན་པ་མ་ནུབ་པའམ། ལྷག་བཅས་མྱང་འདས་ལ་གནས་པ་ལ་བྱ་ཞིང་། རྒྱལ་བ་དེ་དག་གི་བསོད་ནམས་གང་ཡིན་པ་རྒྱུ་ཕར་ཕྱིན་བཅུ་དང་འབྲས་བུ་སངས་རྒྱས་ཀྱི་ཆོས་མ་འདྲེས་བཅོ་བརྒྱད་སོགས་དང་། ལྡན་པ་དང་། གང་ཡང་སངས་རྒྱས་སྲས་བྱང་སེམས་སོགས་ཀྱི་དགེ་བ་ཐམས་ཅད་བློས་གཅིག་ཏུ་བསྡུས་ནས་ཡི་རང་བའོ། །བསྔོ་བའི་ཉན་རང་ལས་ཁྱད་པར་དུ་འཕགས་པའི་ཁྱད་པར་དང་བྱེད་ལས་ནི། འགྲོ་བ་ཐམས་ཅད་ཀྱི་མངོན་མཐོ་ངེས་ལེགས་ཀྱི་དོན་བསྒྲུབ་པའི་རྒྱུའམ་གཞི་བླ་མེད་བྱང་ཆུབ་ཀྱི་ཕྱིང་ནི་གོང་གི་རྗེས་སུ་ཡི་རང་བའི་དགེ་བ་ཐམས་ཅད་མི་དམིགས་པས་བསྔོའོ། ། ཞེས་པ་དེ་དག་རྩ་བར། ཡོངས་སུ་བསྔོ་བ་ཁྱད་པར་ཅན། །དེ་ཡི་བྱེད་པ་མཆོག་ཡིན་ནོ། །ཞེས་དང་སྦྱར།",
        "id": "914358c6-7880-4a74-8b97-4221b4e8bea0"
    },
    {
        "segment_content": "བསྔོ་བའི་རང་བཞིན་ལ། བསྔོ་བྱའི་རྫས་དང་། བསྔོ་བྱེད་ཀྱི་སེམས་དང་། བསྔོ་བ་པོ་དང་། རང་གི་དང་སངས་རྒྱས་སོགས་ཀྱི་དགེ་བ་ལ་བཟང་ངན་དུ་དང་། སྦྱིན་སོགས་དྲུག་གི་དགེ་བ་ལ་བཟང་ངན་དུ་དང་། བསྔོ་བ་ཐམས་ཅད་ཀྱི་འཁོར་གསུམ་རྣམས་ལ་བདེན་ཞེན་འགོག་པའི་བསྔོ་བ་རྣམས་ནི། རིམ་པ་བཞིན་དུ་གམིགས་མེད་རྣམ་ཅན་གྱི་དང་། ཕྱིན་ཅི་མ་ལོག་པའི་དང་། དབེན་པའི་དང་། སངས་རྒྱས་སོགས་ཀྱི་བསོད་ནམས་ཚོགས་ཀྱི་རང་བཞིན་དྲན་པའི་དང་། ཐབས་ལ་མཁས་པའི་དང་། མཚན་མ་མེད་པའི་བསྔོ་བ་དང་། དེ་ལྟར་བདེན་ཞེན་འགོག་ནས་ཐ་སྙད་སྒྱུ་མ་ལྟ་བུར་སང་རྒྱས་ཀྱི་སར་བསྔོ་བའི་སངས་རྒྱས་ཀྱིས་གནང་བའི་བསྔོ་བ་དང་། འཁོར་བའི་རྒྱུར་མི་བསྔོ་བ་ཁམས་གསུམ་དུ་མ་གཏོགས་པའི་བསྔོ་བ་དང་། རྣམ་པའི་སྒོ་ནས་བསོད་ནམས་ཆེན་པོ་འབྱུང་བའི་བསྔོ་བ་ཆུང་འབྲིང་ཆེ་གསུམ་སྟེ། །བཅུ་གཅིག་ཡོད་པ་ལས། །",
        "id": "811cfda8-e461-4e5e-b6ee-f9e79ece9f57"
    },
    {
        "segment_content": "དང་པོ་ལྔ་སྟོན་པར། ཡོངས་བསྔོ་གལ་ཏེ་སོགས་ཏེ། ཡོངས་སུ་བསྔོ་ཚེ་གལ་ཏེ་བསྡོ་བྱེད་ཀྱི་སེམས་དེ་སེམས་སུ་འདུ་ཤེས་པ་སོགས་བྱེད་ན། འདུ་ཤེས་ཕྱིན་ཅི་ལོག་ཏུ་གྱུར་པའི་ཕྱིར་ན་ལྟ་བ་ཕྱིན་ཅི་ལོག་ལ་གནས་ཏེ། སེམས་ནི་ཕྱིན་ཅི་ལོག་ཏུ་གྱུར་ནས་འཁོར་གསུམ་ལ་ཆགས་པའི་དམིགས་པ་ཡོད་པར་འགྱུར་བས་ཡོངས་སུའམ་ཞེན་མེད་ཀྱི་བསྔོ་པར་ཆུད་པ་མ་ཡིན་པས་ཇི་ལྟར་བྱ་ཞེ་ན།  གལ་ཏེ་བྱང་སེམས་ཀྱིས་འདི་ལྟར་བསྔོ་བྱའི་ཆོས་ཡི་རངས་ཀྱི་སེམས་འདི་བསྔོ་བའི་དུས་སུ་འགགས་ཞིང་ཟད་པ་དང་། དེ་གང་དུ་ཡོངས་སུ་བསྔོ་བའི་སེམས་འདི་ཡང་དེའི་དུས་སུ་འགགས་ཤིང་ཟད་ནས་མེད་པས་དེ་ལྟར་རིགས་པས་དཔྱད་ན། གང་གིས་གང་བསྔོ་ཚུལ་རྣམས་མི་རྙེད་པས། དོན་དམ་པར་ན་བསྔོ་བྱེད་སེམས་ཀྱི་ཆོས་ཀྱིས་བསྔོ་བྱའི་ཆོས་ཡི་རངས་ལ་ནམ་ཡང་མ་བསྔོ་བའི་ཚུལ་ཤེས་པར་གྱུར་ན།  ཐ་སྙད་ཙམ་དུ་དེ་ལྟར་སྒྱུ་མ་ལྟར་བསྔོ་ཚུལ་རབ་ཏུ་སྟེ་ཕྱིན་ཅི་མ་ལོག་པར་ཤེས་པས་ཡོངས་སུ་བསྔོ་བ་ཡིན་། ཞེས་པ་འདི་དག་གིས་དམིགས་མེད་ཕྱིན་ཅི་ལོག་པ་ཐབས་མཁས་གསུམ་དངོས་སུ་བསྟན་པའི་དོན་ཀྱིས་གཞན་གཉིས་ཀྱང་སྟོན་ཏེ། དེ་ནི་དམིགས་མེད་རྣམ་པ་ཅན། །ནས། ཐབས་བཅས་ཞེས་པའི་བར་དང་སྦྱར། །",
        "id": "f6d653e9-b2b7-4a43-836f-a2b6608c1b5c"
    },
    {
        "segment_content": "དྲུག་པ་ནི། གལ་ཏེ་མཚན་མར་སེགས་ཏེ། དེ་ལྟར་བསྔོ་བའི་འཁོར་གསུམ་ལ་བདེན་ཞེན་འགོག་པ་དེ་ཡང་མཆོག་གོ་སྙམ་དུ་མཚན་མར་ཞེན་པར་བྱེད་ན་དེ་ནི་ཡོངས་སུ་བསྔོ་བ་མ་ཡིན་ཏེ། དཔེར་ན་དུག་འདྲེས་པའི་ཟས་དྲི་རོ་སོགས་བཟང་བ་ཟོས་ན་འཕྲལ་ཏུ་བདེ་བ་བསྐྱེད་ཀྱང་མཐར་གནོད་པ་ལྟར།  བདེན་ཞེན་འགོག་པ་སོགས་ཀྱི་དཀར་པོའི་ཆོས་ལ་མཆོག་གོ་སྙམ་དུ་མཚན་མར་དམིགས་པ་དེས་ཀྱང་གནས་སྐབས་སུ་འཁོར་བའི་བདེ་འབྲས་བསྐྱེད་ཀྱང་བྱང་ཆུབ་སྒྲུབ་པ་ལ་གནོད་པར་རྒྱལ་བས་གསུང༌། །ཞེས་པ་འདི། །རྩ་བར། །མཚན་མ་མེད་པ་དང་ཞེས་སོ། །",
        "id": "6a329904-bacf-41db-969a-95850096179c"
    },
    {
        "segment_content": "བདུན་པ་བརྒྱད་པ་གཉིས་ནི། དེ་ལྟས་འདི་ལྟར་སོགས་ཏེ། མཚན་མར་བྱེད་མི་རུང་བའི་རྒྱུ་མཚན་དེ་ལྟ་བས་ན་འདི་ལྟར་ཡོངས་སུ་བསྡོ་བ་ལ་བསླབ་པར་བྱ་སྟེ།  ཇི་ལྟར་རྒྱལ་བ་དེ་དག་གིས་རང་གཞན་གྱི་དགེ་བ་མི་དམིགས་པར་མཁྱེན་པའི་ཚུལ་ནི། དེའི་རྣམ་པ་སྟེ་རིགས་དང་འབྱུང་བ་སྟེ་འབྲས་བུ་དང་མཚན་ཉིད་དེ་གནས་ལུགས་གང་ཡིན་པ་རྣམས་ཇི་ལྟ་བ་བཞིན་སྒྱུ་མ་ལྟ་བུར་གཟིགས་ནས་བསྡོ་བར་མཛད་པ་ལ་ཡིད་ཆེས་པས་རྗེས་སུ་ཡི་རང་ནས།  རང་གི་དགེ་ལ་ཡང་རྒྱལ་བས་ཇི་ལྟར་གཟིགས་ནས་བསྔོ་བར་མཛད་པ་དེ་ལྟར་བསྔོ་ན། བདེན་ཞེན་གྱི་དུག་མེད་ཅིང་སངས་རྒྱས་ཀྱིས་གསུང་བ་མི་སྤོང་བར་དེས་གསུང་པ་ལྟར་སྨྲ་བ་ཡིན་ནོ། །ཞེས་པ་འདིས་བདུན་པ་དངོས་སུ་བསྟན་པའི་དོན་གྱིས་བརྒྱད་པས་སྟོན་ཏེ། སངས་རྒྱས་རྗེས་སུ་ཡི་རང་སོགས་སོ། །",
        "id": "3137c430-0f65-47e1-9d53-1bafd9a1866a"
    },
    {
        "segment_content": "ཐ་མ་གསུམ་ནི། དེ་ལྟར་ཡོངས་བསྔོ་སོགས་ཏེ། དེ་ལྟར་དམིགས་པ་མེད་པའི་ཡོངས་སུ་བསྔོ་བ་སྤྱོད་པས་མཚན་འཛིན་གྱིས་མི་བརྫི་བས་དཔའ་བོ་དེས། སྟོང་གསུམ་གདྒའི་ཀླུང་གི་བྱེས་མ་སྙེད་ཀྱི་འཇིག་རྟེན་ན་སམས་ཅན་ཇི་སྙེད་ཡོད་པ་ཐམས་ཅད་དམིགས་བཅས་ཀྱི་བྱང་ཆུབ་ཀྱི་སེམས་ལ་བཀོད་པའི་དམིགས་ཅན་གྱི་བྱང་ཆུབ་སེམས་དཔའ་དེ་དག་ཇི་སྙེད་ཐམས་ཅད་ཀྱི་སྦྱིན་སོགས་སྤྱོད་པ་ཟིལ་གྱིས་གནོན་ཞེས་པ། ། འདིས་བསོད་ནམས་ཆེན་པོ་འབྱུང་བའི་བསྔོ་བ་ཆེན་པོ་དངོས་སུ་བསྟན་པའི་དོན་གྱིས། གྲངས་གོང་འདྲའི་སེམས་ཅན་ཐམས་ཅད་དགེ་བ་བཅུ་ལ་བཀོད་པ་སོགས་ཟིལ་གྱིས་གནོན་པའི་བསྔོ་བ་ཆུང་དུ་དང་། བསམ་གཟུགས་བརྒྱད་ཚད་མེད་བཞི་མངོན་ཤེས་ལྔ་དང་། རྒྱུན་ཞུགས་ནས་སངས་རྒྱས་ཀྱི་བར་ལ་བཀོད་པ་སོགས་ཟིལ་གྱིས་གནོན་པའི་བསྔོ་བ་འབྲིང་གཉིས་ཀྱང་སྟོན་ཏེ། ཆུང་དང་འབྲིང་དང་སོགས་ཏེ།  གཉིས་པ་ཟག་མེད་སྒོམ་ལམ་ལ་གཉིས་ལས།  དང་པོ་སྒྲུབ་པ་སྒོམ་ལམ་ལ། མཐའ་གཉིས་དང་བྲལ་བའི་དབུས་མངོན་སུམ་དུ་མཐོང་བའི་ངོ་བོ་ཉིད་དང་། འབྲས་བུའི་ཁྱད་པར་རྣམ་མཁྱེན་གྱི་གྲོང་ཁྱེར་དུ་བགྲོད་པའི་ཐབས་མཆོག་ཏུ་གྱུར་པ་དང་། བྱེད་ལས་ཆོས་ཀུན་གྱི་ཁྱད་པར་ལ་བདེན་ཞེན་གྱིས་མངོན་པར་འདུ་མི་བྱེད་པ་དང་། ཡོན་ཏན་ལ། གནས་སྐབས་སུ་རང་རྒྱུན་ལྡན་ལ་དེ་འདྲའི་ལམ་ཀྱི་ཆོས་རྣམས་མི་དམིགས་པའི་ཚུལ་གྱིས་གཏོད་པར་བྱེད་པ་དང་། མཐར་ཐུག་སངས་རྒྱས་འགྲུབ་པར་བྱེད་པའི་དོན་ཆེན་པོ་ཉིད་དང་ལྔ་ལས།  གཉིས་པ་གཙོ་བོར་བསྟན་པའི་སྒོ་ནས་དང་པོ་ཡང་སྟོན་པར།དམུས་ལོང་སོགས་ཏེ། དོན་གྱི་དམུས་ལོང་ནི། ཤེས་རབ་དང་བྲལ་བའི་སྦྱིན་པ་སོགས་དང༌། ལམ་ནི། རབ་ཏུ་དགའ་བའི་ས་སོགས་དང་། གྲོང་ཁྱེར་ནི། རྣམ་མཁྱེན་ནོ། །",
        "id": "6fe6c187-fcc7-4d4b-b267-3f780e0cd760"
    },
    {
        "segment_content": "འོ་ན་དེ་དག་གིས་ཡང་དག་པའི་མིག་གང་གི་ཚེ་རྙེད་ཅེ་ན། གང་ཚེ་ཤེས་རབ་སོགས་ཏེ། རབ་ཏུ་ཟིན་པ་སྟེ་མཐོང་ལམ་ཐོབ་པ་དེའི་ཚེ་མིག་རྙེད་ཅིང་དཔེར་ན་རི་མོའི་མིག་མ་བྲིས་པ་བྲིས་ཟིན་པ་ན་ཡོན་སོགས་ཐོབ་པ་ལྟར་ཕུན་སུམ་ཚོགས་པར་འགྱུར་རོ། །ཞེས་པའོ། །",
        "id": "b105d79e-8d98-44f5-8715-8f77ef16ea3b"
    },
    {
        "segment_content": "བར་བ་གཉིས་སྟོན་པར།གང་ཚེ་འདུས་བྱས་སོགས་ཏེ། འོ་ན་ཡང་དག་པའི་མིག་དེའི་་ངོ་བོ་གང་ཞེ་ན། གང་ཚེ་འདོད་ཁམས་སོགས་འདུས་བྱས་དང་། སྟོང་ཉིད་སོགས་འདུས་མ་བྱས་དང་། སེམས་བསྐྱེད་ཀྱིས་ཟིན་པ་དཀར་པོ་དང༌། དམན་པའི་ཡིད་བྱེད་ཀྱིས་ཟིན་པ་ནག་པོའི་ཆོས་སོགས་ཀྱི་སྤྲོས་པ་ཀུན་རྡུལ་ཙམ་ཡང་མི་དམིགས་པ། དེའི་ཚེ་ཤེས་རབ་ཀྱི་གྲངས་སུ་འགྲོ་སྟེ།  དཔེར་ན་ནམ་མཁའ་ཐོགས་རེག་གི་ཆོས་གང་ལའང་ཅུང་ཟད་ཙམ་ཡང་འདྲེས་པར་མི་གནས་པ་དང་འདྲ། །ཞེས་པའོ། །",
        "id": "21223501-5239-484b-a894-1e8695a21f11"
    },
    {
        "segment_content": "དེ་ལས་བཟློག་ན་སྒྲུབ་པ་སྒོམ་ལམ་དུ་མི་འགྱུར་ཚུལ་ནི།གལ་ཏེ་བདག་ནི་སོགས་ཏེ། འདིས་དངོས་སུ་དོན་དམ་པར་རྒྱལ་བའི་ཤེར་ཕྱིན་སྤྱད་ནས་ སེམས་ཅན་སྡུག་བསྔལ་གྱིས་རེག་པ་སྟེ་མནར་བ་རྣམས་གྲོལ་བར་བྱ་སྙམ་དུ་སེམས་པ་འདུ་ཤེས་ཕྱིན་ཅི་ལོག་ཡིན་པས་ཤེར་ཕྱིན་རྣལ་མར་སྤྱོད་པ་མ་ཡིན་པར་བསྟན་པས། ཐ་སྙད་དུ་འགྲོ་བ་སྡུག་བསྔལ་ལས་གྲོལ་བའི་རྣམ་མཁྱེན་དུ་འཕྲད་པའི་དོན་ཆེན་པོ་ཡང་བསྟན་ནམ་སྙམ། དེ་དག་རྩ་བར། །དེ་ཡི་ངོ་བོ་ཉིད་མཆོག་ཉིད། །སོགས་སོ།",
        "id": "c720139d-5586-49f0-bba4-bd590da090bb"
    },
    {
        "segment_content": "།གཉིས་པ་རྣམ་དག་སྒོམ་ལམ་ལ་རྒྱུ་དང་། དངོས་གཉིས་ལས།  དང་པོ་རྒྱུ་ལ།",
        "id": "d5ce1329-1ea4-4e0f-83d4-6c7263ca5d67"
    },
    {
        "segment_content": "སྐྱེ་བའི་རྒྱུ་ནི། བྱང་ཆུབ་སེམས་དཔའ་གང་ཞིག་སོགས་ཏེ། བྱང་སེམས་གང་ཞིག་ཚེ་མར་སངས་རྒྱས་མཉེས་པར་བྱས་པ་སོགས་ཀྱིས་ཤེར་ཕྱིན་ལ་མངོན་པར་སྤྱོད་པའི་ཚེ། ཞི་ལྷག་ཟུང་འབྲེལ་གྱིས་ཕར་ཕྱིན་འདིར་སྤྱད་པས་ཐབས་ལ་མཁས་ཞིང་སོམ་ཉི་མེད་པར་གྱུར་པ་དེ་ནི། ཚེ་འདིར་ཤེར་ཕྱིན་ཐོས་མ་ཐག་ཡུ་ཡུམ་ལ་སྟོན་པའི་འདུ་ཤེས་བསྐྱེད་པ་དེས་ནི་བྱང་ཆུབ་ཞི་བ་སྟེ། རྣམ་དག་སྒོམ་ལམ་མྱུར་དུ་རྟོགས་པའམ་ཐོག་མར་འགྱུར་ཞེས་པ་འདི། སངས་རྒྱས་བསྟེན་དང་སོགས་སོ། །",
        "id": "1ece5106-fc68-4812-9d4e-a79100a4cabc"
    },
    {
        "segment_content": "མི་སྐྱེ་བའི་རྒྱུ་ནི།སྔོན་སྤྱོད་ཚེ་ན་སོགས་ཏེ། སྔོན་སངས་རྒྱས་བསྙན་བཀུར་ཀྱང་སྡིག་གྲོགས་དང་ཕུང་པོ་སོགས་ལ་མངོན་ཞེན་སོགས་ཀྱི་དབང་གིས། ཡུམ་ལ་མ་དད་པས་སྤོང་བར་བྱེད་པ་སོགས་ཏེ། ཚོང་པ་ཟོང་ཟད་པ་ལྟར་སྔར་སངས་རྒྱས་བསྙེན་བཀུར་བ་སོགས་ཀྱང་དོན་མེད་དུ་སོང་ཞེས་པ་གཞན་རྣམས་ཚིག་ཟིན་ལྟར་ག་ོསླའོ།",
        "id": "faa78dcc-69f6-4e64-99ca-72e135232b6e"
    },
    {
        "segment_content": "དེ་དག་ཆོས་ཀྱིས་ཕོངས་པའི་རྒྱུ་དག་ནི། །སོགས་སོ།  །གཉིས་པ་ལ་རྣམ་དག་སྤྱིར་བསྟན་པ་དང་། བྱེ་བྲག་ཏུ་བཤད་པ་གཉིས། །  དང་པོ་ནི།",
        "id": "f3497370-fcd0-4382-b8f1-ac2befd5aa07"
    },
    {
        "segment_content": "གཟུགས་ཀྱི་དག་པ་སོགས་ཏེ། རྩ་བར། །འབྲས་བུ་དག་པ་སོགས་དང་སྦྱར།",
        "id": "771224c3-57d4-4820-b4ea-25206b45fe7d"
    },
    {
        "segment_content": "གཉིས་པ་ནི།",
        "id": "6a76df95-a6cb-4113-8a0b-b8812bf7130a"
    },
    {
        "segment_content": "འབྲས་བུ་གཟུགས་དག་སོགས་ཏེ། འབྲས་བུ་ནི་ཐེག་པ་གསུམ་གྱི་དགེ་སྦྱོང་ཚུལ་གྱི་འབྲས་བུ་དང་། གཟུགས་ལ་སོགས་པའི་ཡུལ་དང་།  ཐམས་ཅད་མཁྱེན་ཉིད་ནི་སངས་རྒྱས་ཏེ། དེ་དག་ཕན་ཚུན་གཅིག་དག་པས་གཅིག་ཤོས་དག་པར་གསུངས་པ་ས་དག་པ་དེ་དག་ཆོས་དབྱིངས་ཀྱི་ངོ་བོར་ནམ་མཁའ་དང་མཚུངས་ཏེ། ངོ་བོ་དབྱེར་མེད་ཅིང་རིགས་ཐ་དད་ཚད་མས་བཅད་དུ་མེད་་པའི་ཕྱིར། །ཞེས་པ་དེ་དག་རྩ་བར། །གང་གི་ཕྱིར། །དེ་ཉིད་ཐ་དད་མ་ཡིན་ཞིང་། །སོགས་དང་སྦྱར་རོ། །",
        "id": "5884eba2-9f5b-4ad9-a674-b2ccf1d3e1b9"
    },
    {
        "segment_content": "གསུམ་པ་ལམ་ཤེས་རྣམ་པར་དག་བྱེད་ཀྱི་གཞི་ཤེས་ལ། མཚོན་བྱེད་ཀྱི་ཆོས་དགུ་ལས། དཔའ་བོ་གར་སྤྱོད་སོགས་ཏེ། བདེན་འཛིན་དང་རང་གཅེས་འཛིན་གྱིས་མི་གཡོ་བས་ན་དཔའ་བོ། །སྐྱེ་འཆི་མེད་ཀྱང་སྐྱེ་འཆི་གྱི་གར་སྤྱོད་པ་དེས། འཁོར་བའི་སྐྱོན་མཐོང་བའི་ཤེས་རབ་ཀྱི་ཕར་ཕྱིན་གྱིས་ཁམས་གསུམ་འཁོར་བ་ལས་ཡང་དག་འདས་ལ། འོན་ཀྱང་སྙིང་རྗེའི་དབར་གིས་རྣམ་པར་གྲོལ་བའང་མིན་ཏེ།  རྒྱུ་ལས་ཉོན་མོངས་བསལ་བས་འབྲས་བུ་སྐྱེ་རྒ་ན་འཆི་མེད་ཀྱང་། འགྲོ་བའི་དོན་དུ་འཁོར་བར་སྐྱེ་འཆི་སོགས་ཀྱི་ཚུལ་སྟོན་པར་བྱེད་པས་སོ། །ཞེས་པ་དེ་དག་གིས་སྲིད་ཞིའི་མཐའ་ལ་མི་གནས་པའི་ལམ་ཤེས་གཉིས་གཙོ་བོར་བསྟན་པའི་ཟླས་འབྲས་ཡུམ་ལ་ཉེ་རང་གི་གཞི་ཤེས་གཉིས་ཀྱང་སྟོན་ཏེ། རྩ་བར། །ཚུ་རོལ་ཕ་རོལ། ཞེས་པ་ནས། །ཡང་དག་ཉེ་བ་ཉིད་དུ་བཤད། །ཅེས་པའོ། །",
        "id": "5904d401-ef5a-43be-852b-0a38de88169d"
    },
    {
        "segment_content": "དེ་ནས།  འགྲོ་བ་འདི་དག་སོགས་ཏེ། འགྲོ་བ་རིགས་དྲུག་པོ་འདི་དག་མིང་བཞི་དང་གཟུགས་ཏེ་འདམ་རྫབ་ལྟ་བུའི་ཕུང་པོ་ལྔ་ལ་བདེན་གྲུབ་ཏུ་ཞེན་པའི་ཆགས་པས།  མི་བརྟན་པའི་ཕྱིར་རླུང་གི་འཁོར་ལོ་ལྟ་བུའི་འཁོར་བའི་ཀུན་ཉོན་གསུམ་རྒྱུན་མི་འཆད་པས་ན་འཁོར་ལོ་སྟེ། དེར་འཁྱམས་ལ་འགྲོ་བ་འཁྲུལ་བ་དེ་དག་ངེས་པར་འབྱུང་མི་ནུས་པས་རི་དྭགས་རྒྱར་ཆུད་པ་དང་འདྲ་བར་ཤེས་ནས།  སྙིང་རྗེ་བསྐྱེད་དེ་བདེན་ཞེན་མེད་པའི་ཤེས་རབ་དང་ལྡན་པ་བྱང་སེམས་དེས་ནམ་མཁའ་ལ་བྱ་རྒྱུ་ཡང་མི་གནས་པ་བཞིན། འཁོར་བར་ཞེན་པའི་སྒོ་ནས་གནས་པར་སྙིང་རྗེའི་དབང་གིས་རྣམ་པར་རྒྱུ། །ཞེས་པའི་ཚིག་རྐང་དང་པོ་གཉིས་ཀྱིས་བདེན་འཛིན་གྱིས་བཅིངས་པ་མི་མཐུན་ཕྱོགས་ཀྱི་གཞི་ཤེས་དང་། ཐ་མ་གཉིས་ཀྱིས་གཉེན་པོ་ཕྱོགས་ཀྱི་གཞི་ཤེས་བསྟོན་ཏེ། རྩ་བར། གཟུགས་སོགས་ཕུང་པོ་སྡོང་ཉིད་དང་། །ཞེས་པ་ནས། ཇི་སྐར་བཤད་པ་འདི་ཤེས་བྱ། །ཞེས་སོ། །",
        "id": "ed43d61a-01c7-44c3-9c96-10dcb1f807a6"
    },
    {
        "segment_content": "དེ་ནས། །སྤྱོད་པ་ཡོངས་དག་སོགས་ཏེ། མཉམ་པ་ཉིད་བཞིས་བདེན་ཞེན་གྱི་སྤྱོད་པ་ཡོངས་སུ་དག་པའི་བྱང་སེམས་གང་ཞིག་གཟུགས་སོགས་ལ་བདེན་ཞེན་གྱིས་མི་སྤྱོད་པས་གཟུཊ་སོགས་ལ་རློམ་པ་བཞིའི་ཆགས་པ་ཡོངས་སུ་སྤངས་ཤིང་། །དེ་ལས་རྣམ་པར་གྲོལ་ཏེ་བདེ་གཤེགས་རྣམས་ཏེ་ཐེག་པ་གསུམ་ཀའི་བྱང་ཆུབ་ཀྱི་ཏྒྱུ་ཚང་བའི་ཤེས་རབ་སྤྱོད་ཅེས་པ། ། དེ་དག་གིས་གཟུགས་སོགས་ལ་བདེན་ཞེན་འགོག་པའི་སྦྱོར་བ་མཉམ་ཉིད་དང་བཅས་པ་གཙོ་བོར་བསྟན་པས་མཚོན་ནས་སྦྱོར་བ་གཞན་དགུ་དང་། །ཟིན་བྱ་ཉན་རང་གི་རྟོགས་རིགས་ཀྱི་སྦྱོར་བ་རྣམས་ཀྱང་སྟོན་ཏེ། །རྩ་བར། །གཟུགས་སོགས་དེ་མི་རྟག་སོགས་དང་། །ནས། །རྣམ་བཞི་དེ་ཡི་མཉམ་པ་ཉིད། །ཅེས་སོ། །",
        "id": "0bf986aa-c5b0-4308-a410-c420e5119ca9"
    },
    {
        "segment_content": "དེ་ནས། །དེ་ལྟར་སྤྱོད་བའི་སོགས་ཏེ། །སྔར་བཤད་པ་དེ་ལྟར་སྤྱོད་བའི་བྱང་སེམས་ཀྱིས་བཟོད་པ་བརྒྱད་ཀྱིས་བདེན་བཞི་ལ་རྟག་མི་རྟག་སོགས་སུ་བདེན་པར་ཆགས་ཞེན་བཅད་ནས། །ཤེས་པ་བརྒྱད་ཀྱིས་དེ་ལས་གྲོལ་ལ་ཆགས་ཞེན་མེད་པར་གོང་ནས་གོང་དུ་འགྲོ་བ།  དཔེར་ཉི་མ་སྒྲ་ཅན་དང་བྲལ་བ་འོད་ཟེར་ལྷང་ངེར་འདུག་པས་གསལ་བ་ལྟར་བདེན་བཞིའི་གནས་ལུགས་མཐོང་བས་འོད་གསལ་བ་དང་། །མེས་རྩ་ཤིང་སྲེག་པ་བཞིན་དུ་སྒྲོ་འདོགས་སོ་གཉིས་བསྲེག་པ་ཡིན་ཞེས་པ། །དེ་དག་གིས་ཐེག་ཆེན་གྱི་མཐོང་ལམ་དངོས་སུ་བསྟན་པའི་ཤུགས་ཀྱིས་ཐེག་དམན་གྱི་མཐོང་ལམ་སྐད་ཅིག་མ་བཅུ་དྲུག་སྟོན་ཏེ། །རྩ་བར། །སྡུག་བསྔལ་ལ་སོགས་བདེན་པ་ལ། །ཞེས་སོགས་དང་སྦྱར་རོ། །",
        "id": "57aeda3c-fef6-4835-b9d0-e0a1905a2692"
    },
    {
        "segment_content": "གཉིས་པ་སྒོམ་བྱེད་ཀྱི་སྦྱོར་བ་ལ། དབང་དུ་བྱེད་པའི་རྒྱུ་འབྲས་དང་། བརྟན་པ་ཐོབ་པའི་རྒྱུ་འབྲས་གཉིས་ཀྱི་དང་པོ་ལ། དབང་དུ་བྱེད་པའི་རྒྱུ་རྣམ་རྫོགས་སྦྱོར་བ་དང་། འབྲས་བུ་རྩེ་མོའི་སྦྱོར་བ་གཉིས།  དང་པོ་ལ། །མཚོན་བྱེད་ཀྱི་ཆོས་བཅུ་གཅིག་ལས། །དང་པོ་ནི་རྩ་བར། །གཞི་ཤེས་པ་ཡི་བྱེ་བྲག་ཞེས་སོགས་ལྟར།",
        "id": "5bcfd6b2-7ab7-42de-ad17-2764f75c8675"
    },
    {
        "segment_content": "བསྒོམ་བྱ་རྣམ་པ་ནི། ཆོས་རྣམས་ཐམས་ཅད་སོགས་ཏེ། །བདེན་པ་བཞིའི་ཆོས་རྣམས་ཐམས་ཅད་ཀྱི་རང་བཞིན་གཟོད་མ་ནས་རྟག་པར་འཛིན་པ་ལ་སོགས་པའི་ཉོན་མོངས་པས་དག་ཅིང་བདེན་པར་འཛིན་པ་ལ་སོགས་པའི་ཤེས་བྱའི་སྒྲིབ་པས་ཡོངས་སུ་དག་པར། །བྱང་ཆུབ་ཀྱིས་རྣམ་རྫོགས་སྦྱོར་བའི་ཤེར་ཕྱིན་གྱིས་ལྟ་བའི་ཕྱིར་ན་བྱེད་པ་པོ་སྟེ། །གང་ཟག་དང་དེ་ལས་གཞན་པའི་ཆོས་ཀུན་དོན་དམ་པར་མི་དམིགས་ཏེ། ། དེ་ལྟར་བསྒོམ་པ་འདི་ནི་མཁྱེན་པ་གསུམ་གྱི་ཤེར་ཕྱིན་མཆོག་ལ་སྤྱོད་པ་ཡིན། །ཞེས་རྐང་པ་དང་པོ་གཉིས་འཐད་པ་དང་གསུམ་པ་དམ་བཅའ་དང་། །བཞི་པ་གྲུབ་དོན་ལྟ་བུ་སྟེ། །དེ་ཡང་བྱེད་པ་པོ་ཡང་མི་དམིགས་ཞེས་པས་གཞི་ཤེས་དང་། །ཆོས་ཀུན་མི་དམིགས་ཞེས་པས་གཞན་གཉིས་ཀྱི་དོན་རྣམ་སྟེ། །དོན་རྣམ་བརྒྱ་དང་དོན་གསུམ་ཤུགས་ཀྱིས་བསྟན་ཅིང་དངོས་སུ་ཟིན་བྱེད་ཀྱི་སྤྱོར་པའི་དོན་རྣམ་དང་། ། དེ་བཞིན་དུ་ཤེས་རབ་ཕ་རོལ་ཕྱིན་མཆོག་ཅེས་པས་མཁྱེན་གསུམ་གྱི་ཤེས་ཡོད་བའ་དོན་རྣམ་དང༌།དང་ཞིན་གིས་རབ་ཕ་ལ་ཕྱིན་མཆོགཅེས་པས་མཁྱེན་གསུམ་གྱི་ཤེས་རྣམ་བརྒྱ་དང་དོན་གསུམ་དང་། ། རྐང་པ་དང་པོ་གཉིས་དང་སྤྱོད་པ་ཡིན་ཞེས་པ་གཉིས་སྡོམ་པས་རྟག་འཛིན་སོགས་ཀྱི་གཉེན་་པོ་རྣམ་རྡོགས་སྦྱོར་བ་བརྒྱ་དང་དོན་གསུམ་རྣམས་བསྟན་ཏེ། །རྩ་བར། །མེད་པའི་རྣམ་པ་ནས་བཟུ་་སྟེ། །ཞེས་པ་ནས་གསུམ་བཅུ་རྩ་དགུ་དག་ཏུ་བཞེད། །ཅེས་པའི་བར་དང་སྦྱར་རོ།",
        "id": "3fa90410-a5d7-4c17-b363-230a7730e901"
    },
    {
        "segment_content": "།གཉིས་པ་སྦྱོར་བ་ལ་རྟེན་སོགས་ལྔ་ལས། རྟེན་དང་ངོ་བོ་གཉིས་ནི། རྒྱལ་བ་ལི་སོགས་ཏེ། བྱང་སེམས་ཤེར་ཕྱིན་ལ་བདེན་འཛིན་གྱིས་མི་ཚུགས་པར་སྤྱོད་ཚུལ་ཇི་ལྟར་བརྩོན་ཞེས་ཞུས་པའི་ལན་དུ། ། ཡུལ་ཕུང་ཁམས་ལ་བདེག་ཞེན་རྡུལ་ཙམ་གྱིས་ཀྱང་བརྩོན་བར་མི་བྱེད་ཅིང་ཡུལ་ཅན་ཕུང་པོར་བདེན་ཞེན་མེད་པའི་སྦྱོར་བ་ལ་ཡང་བདེན་ཞེན་གྱིས་མི་བརྩོན་བ་དེ་ནི། །བྱང་ཆུབ་ཀྱི་གནས་བ་བཀག་པ་དང་སྦྱོར་བ་བཀག་པའི་སྦྱོར་བས་ཤེར་ཕྱིན་ལ་བརྩོན་ཚུལ་ཡིན་ལ། ། གང་ཞིག་ཡུལ་མཁྱེན་གསུམ་གྱི་ཆོས་འདི་སྤྲུལ་པ་དང་སྒྱུ་མ་ལྟར་ཡོད་མེད་གང་དུའང་བརྟགས་དཀའ་བས། །རིམ་པ་ལྟར་ཟབ་པ་དང་གཏིང་དཔག་དཀའ་བ་དང་ཚད་མེད་པ་དེ་ཐོས་ནས་མི་སྐྲག་ཞིང་སོམ་ཉི་མེད་པར་དེ་བཞིན་ཏུ་ཞི་ལྷག་ཟུང་འབྲེལ་གྱིས་སློབ་པས་མྱུར་དུ་ལུང་བསྟན་འཐོབ་པར་འགྱུར་ལ། །དེ་ཡང་དགེ་བའི་རྩ་བ་ཡོངས་སུ་སྨིན་པས་ཡུམ་འཛིན་པ་ལས་ཕྱིར་མི་ལྡོག་པར་གོང་ནས་གོང་དུ་ཕྱིར་ཞིང་སྦྱོར་བར་བྱེད་པའི་སེམས་ཅན་དེ་ནི། ། སྔོན་དུས་རིང་མོ་ནས་ཐེག་ཆེན་ལ་ཞུགས་ཞིང་འདྲེས་པར་བྱས་པ་ཡིན་པར་རིག་པར་བྱ་ཞིང་། སངས་རྒྱས་བྱེ་བ་ཁྲག་ཁྲིག་མང་པོ་ལ་གཙུག་ལག་ཁང་ཕུང་བ་ལ་སོགས་པས་ལྷག་པར་བྱ་བ་བྱས་པ་ཡིན་ཞེས། །འདིར་བསྟན་སྦྱོར་བ་ལ་ངོ་བོའི་སྒོ་ནས་ལྔ་དང་། །རྟེན་སྒོ་ནས་བརྒྱད་དང་། །སྦྱོར་བ་རྫོགས་པའི་ཐབས་ཀྱི་སྒོ་ནས་བཞི་དང་།འབྲས་བུའི་སྒོ་ནས་གཉིས་དང་།  དུས་ཀྱི་སྒོ་ནས་གཅིག་སྟེ་ཉི་ཤུ་ལས། །དང་པོ་ལྔ་དང་། གཉིས་པའི་ནང་ནས་སྦྱོར་ལམ་དྲོད་ཀྱི་ལུང་བསྟན་འཐོབ་པའི་དེ་དང་། །རྩེ་མོའི་ཕྱིར་མི་ལྡོག་པའི་དེ་དང་། །སོམ་ཉི་མེད་ཅེས་པའི་ཤུགས་ཀྱིས་ཚོགས་ལམ་པ་དབང་རྡུལ་གྱི་ཚེགས་ཆེན་ཡུན་རིང་རྟོགས་པའི་སྦྱོར་བ་རྣམས་དང་། །སྦྱོར་བའི་སྣོད་རྣམས་ཀྱང་བསྟན་ཏེ། རྩ་བར། སངས་རྒྱས་རྣམས་ལ་ལྷག་པར་བྱས། །ཞེས་པ་ནས། །ལུང་བསྟན་ཕྱིར་མི་ལྡོག་ཉིད་དུང་། །ཞེས་པའི་བར་དང་སྦྱར་རོ། །",
        "id": "26e17254-ba68-4dc9-bd16-80e264561165"
    },
    {
        "segment_content": "སྦྱོར་ལམ་བཟོད་པར་རྣམ་མཁྱེན་གྱི་བར་ཚད་ཀྱི་ཆོས་ལས་ངེས་པར་འབྱུང་བའི་སྦྱོར་བ་ནི། །དགོན་པའི་ལམ་ནི་སོགས་ཏེ། །ཆོམ་རྐུན་སོགས་ཀྱིས་འཚེ་བའི་མི་མེད་དགོན་པའི་ལམ་ནི། ཞེས་སོགས་དང་། གནག་རྫི་ནི་ཕྱུགས་རྫི་བ་དང་གྲོང་སོགས་ཀྱི་མཐའི་མཚམས་ཀྱི་ནགས་ཚལ་ཞེས་སོགས་སོ། ། དེ་བཞིན་དུ་རང་གཞན་འཁོར་བའི་འབྲོག་དགོན་པ་ལས་གྲོལ་བའི་་བྱང་ཆུབ་ཀྱི་གྲོང་ཁྱེར་ཡོངས་སུ་ཚོལ་ཕྱིར་གྲངས་མེད་གསུམ་སོགས་ཀྱི་བཤུལ་ཐག་རིང་བའི་ལམ་དུ་བགྲོད་པའི་ཚེ། །རྒྱལ་པའི་ཤེར་ཕྱིན་འིད་ཉན་བསམ་སྒོམ་པའི་ཐབས་ཤེས་ཀྱི་རྟོགས་པ་བརྟན་པོའི་མཚན་མ་གང་ཐུབ་དེ་ནི། །ཞེས་སོགས་དང་། །ཉན་ཐོས་དགྲ་བཅོམ་དང་རྐྱེན་རྟོགས་ཀྱི་སར་ལྷུང་བས་འཇིགས་པ་མིན། །ཞེས་སོ། །",
        "id": "03261a93-b91f-465c-8605-8f6861b2cf7c"
    },
    {
        "segment_content": "སྦྱོར་ལམ་ཆོས་མཆོག་ཏུ་འཕགས་པའི་ལམ་གྱི་བར་ཆད་མེད་པའི་སྦྱོར་བ་ནི། མི་ཞིག་རྒྱ་མཚོ་སོགས་ཏེ། དེ་བཞིན་དུ་རི་ཤིང་ལ་སོགས་པའི་མཚན་མ་ལྟ་བུའི་མཐོང་སྤང་གཟུང་འཛིན་གྱི་རྣམ་རྟོག་རགས་པའི་མཚན་མ་ནུབ་ནས་མ་མཐོང་བས། །བྱང་ཆུབ་དམ་པར་རབ་ཏུ་ཞུགས་པ་ཆོས་མཆོག་པ་ལྟ་བུས་རྒྱལ་བའི་ཤེར་ཕྱིན་འདི་ཉན་བསམ་སྒོམ་གསུམ་ལ་སྤྲོ་བར་རིག་པར་བྱ་སྟེ། ། དེས་མངོན་སུམ་ལུང་བསྟན་མ་ཐོབ་ཀྱང་རིང་པོར་མི་ཐོགས་པར་སངས་རྒྱས་ཀྱི་ཆོས་སྐུའི་བྱང་ཆུབ་དང་། དེའི་རྒྱུ་མཐོང་ལམ་གྱི་རྒྱ་མཚོར་བདག་རེག་པར་འགྱུར་རོ་སྙམ་པས་སོ་ཞེས་པའོ། །",
        "id": "a6e4751a-c5d6-4467-aa62-2f958d4613ec"
    },
    {
        "segment_content": "ཐེག་ཆེན་མཐོང་ལམ་དུ་རྫོགས་པའི་བྱང་ཆུབ་དང་ཉེ་བར་སྦྱོར་བ་ནི། ། དཔྱིད་དུས་བཟང་ལ་སོགས་ཏེ། །དཔྱིད་ཀ་དུས་ལོག་མེད་པས་དུས་བཟང་ལ་སྡོང་པོ་ལོ་མ་རྙིང་པ་ལྷགས་པ་སྟེ། །བྲུལ་བར་གྱུར་ན་ཡལ་གས་མྱུར་དུ་ལོ་འབྲས་གསར་བ་བསྐྲུན་པ་ལྟར། ། སོ་སྐྱེ་སའི་རྣམ་རྟོག་གི་ལོ་འདབ་རྙིང་པ་སྤངས་ནས་ཟག་པ་མེད་པའི་ཆོས་ཀྱི་ལོ་འདབ་གསར་བ་སྐྱེས་པའི་མཐོང་ལམ་གྱི་ཤེར་ཕྱིན་འདི་སུ་ཡི་ལག་ཏུ་ཐོབ་པ། །མྱུར་དུ་འདྲེན་པ་རྣམས་ཀྱི་ལོངས་སྤྱོད་རྫོགས་པའི་སྐུའི་བྱང་ཆུབ་ཀྱི་འབྲས་བུ་སྨོན་པ་འཐོབ་ཅེས་པའོ། །",
        "id": "ac3a570e-5fe2-4390-b770-5a48ad17ae76"
    },
    {
        "segment_content": "ས་བདུན་པ་མན་ཆད་ཀྱི་སྒོམ་ལམ་དུ་རྫོགས་པའི་བྱང་ཆུབ་མྱུར་བའི་སྦྱོར་བ་ནི། །དཔེར་ན་བུད་མེད་སྦྲུམ་གང་སོགས་ཏེ། །བུད་མེད་སྦྲུམ་མ་གང་ཟས་སྐོམ་གྱི་གདངས་ཁ་འགག་པ་དང་ལུས་ལྕི་ཞིང་ཉམ་ཆུང་བ་ལ་སོགས་པའི་སྡུག་བསྔལ་གྱིས་ཉེན་པར་གྱུར་པ་དེ་ནི། །དེ་ཡི་བུ་བཙའ་བའི་དུས་ལ་འབབ་པས་བུ་དེ་མྱུར་དུ་མངལ་སྦུབས་ཀྱི་སྡུག་བསྔལ་ལས་གྲོལ་བར་སྐྱེ་བར་འགྱུར་ཅེས་བྱ་ལ། ། དེ་བཞིན་དུ་ས་བདུན་གྱི་བྱང་ཆུབ་སེམས་དཔའ་མང་ལ་སྦུབས་ཀྱི་དྲི་མ་ལྟ་བུའི་ས་བདུན་གྱི་ངོ་སྐལ་གྱི་སྒོམ་སྤང་ཀྱི་དྲི་མ་སྦྱོང་ཕྱིར། །རྒྱལ་བའི་སྒོམ་ལམ་གྱི་ཤེར་ཕྱིན་ཉན་བསམ་སྒོམ་གསུམ་ལ་དགའ་བ་དང་འདུན་པ་གོང་འཕེལ་དུ་བསྐྱེད་པས་དྲི་མ་དེ་དག་ལས་མྱུར་དུ་གྲོལ་ནས་སྤྲུལ་བའི་སྐུའི་བྱང་ཆུབ་ལ་རེག་ཅེས་པའོ། །",
        "id": "4bf557fc-f742-42e6-999b-f3a8a6000498"
    },
    {
        "segment_content": "སངས་རྒྱས་པར་ཆོས་འཁོར་བསྐོར་བའི་ནུས་པ་ཐོབ་ནས་རྟག་ཏུ་གཞན་དོན་བྱེད་པའི་སྦྱོར་བ་དང་། སྦྱོར་བ་རྫོགས་པའི་ཐབས་ཀྱི་སྒོ་ནས་ཕྱེ་བ་ལྔ་སོགས་ནི། །ཤེས་རབ་ཕ་རོལ་ཕྱིན་མཆོག་སྤྱོད་ཚེ་སོགས་ཏེ། བདེན་ཞེན་མངོན་གྱུར་སྤོང་བས་ཤེར་ཕྱིན་མཆོག་ལ་སྤྱོད་པའི་ཚེ་དག་སའི་རྣལ་འབྱོར་བ་གཟུགས་སོགས་ཀྱི་ཡོན་ཏན་འཕེལ་བ་དང་སྐྱོན་ཡོངས་སུ་འགྲིབ་པ་དང་། ། དགེ་བའི་ཆོས་དང་མི་དགེ་བའི་ཆོས་མིན་དང་། དེ་དག་གི་བསམ་གྱིས་མི་ཁྱབ་པའི་གནས་ཚུལ་ཆོས་དབྱིངས་སོགས་བདེན་ཞེན་གྱིས་མི་མཐོང་ཞིང༌། །རང་གཅེས་འཛིན་སྤོང་བས་མྱང་འདས་ཀྱི་མཐའ་ལ་མི་རེག་པར་རྟག་ཏུ་གཞན་དོན་བྱེད་པ་དེ་ནི་ཤེར་ཕྱིན་ལ་ཚུལ་བཞིན་དུ་གནས་སོ། །",
        "id": "1f7d6c22-39fe-4e1a-ad1e-3b1c0b7c3841"
    },
    {
        "segment_content": "གང་ཞིག་ཤེར་ཕྱིན་འདིར་སྤྱོད་པ་སངས་རྒྱས་ཀྱི་རྒྱུ་དང་འབྲས་བུའི་ཆོས་རྣམས་ལ་མཚན་གཞི་དང་མཚན་ཉིད་ཀྱི་མཚན་མ་དང་མཚོན་བྱའི་ངོ་བོར་རྣམ་པར་མི་རྟོག་སྟེ། །དེ་ཡང་རྒྱུའི་ཆོས་དད་སོགས་ཀྱི་སྟོབས་ལྔ་དང་། །རྫུ་འཕྲུལ་གྱི་རྐང་པ་སོགས་དང་།འབྲས་བུའི་ཆོས་སྟོབས་བཅུ་མི་འཇིགས་པ་བཞི་ལ་སོགས་པའི་བྱང་ཆུབ་ཞིང་ལ་ཡང་རྣམ་པར་མི་རྟོག་གོ། ། ཞེས་སྦྱོར་བ་ཞིའམ་ལྔ་གཙོ་བོར་བསྟན་པས་གཞན་རྣམས་ཤུགས་ཀྱིས་བསྟན་ཏེ། །དེ་དག་རྩ་བར། །ངེས་འབྱུང་བར་ཆད་མེད་བཅས་དང་། །ནས། །དེ་ནས་དག་པ་མཚམས་དང་བཅས། །ཞེས་པའི་བར་དང་སྦྱར་རོ། །",
        "id": "bd334785-4d68-45b0-bf48-4e406573c4e5"
    },
    {
        "segment_content": "གསུམ་པ་སྦྱོར་བའི་ཡོན་ཏན་ནི། རྣམ་པར་མི་རྟོག་སོགས་ཏེ། །དེ་ལྟར་ཆོས་གང་ལའང་བདེན་པར་རྣམ་པར་མི་རྟོག་ཞིང་ཟབ་མོའི་དོན་ལ་སོམ་ཉི་སོགས་ཀྱི་རྣམ་རྟོག་དང་བྲལ་བར་སྦྱོར་བ་བསྒོས་པ་ལ་འདུད་ཀྱིས་བར་ཆད་བརྩམས་ཀྱང་སངས་རྒྱས་ཀྱིས་བྱིན་གྱིས་བརླབས་པས་དེས་མི་ཚུགས་པར་རང་དབང་དུ་སྤྱོད་ཅེས་པ། །  དཔེར་ན་དགྲའི་མཚོན་ཆ་ཐབས་ཀྱིས་ལེན་པ་དང་གཉེན་ལ་གོ་ཆ་སྐོན་པ་དང་ལག་ཏུ་མཚོན་ཆ་གཏད་དེ་དཔའ་བསྐྱེད་བའི་རིམ་པ་ལྟར། །དང་པོར་སྦྱོར་བ་བསྒོམ་པ་ལ་དེས་མི་ཚུགས་པར་བྱིན་གྱིས་བརླབས་པས་བདུད་ཀྱི་མཐུ་བརྩོམ་པ་དང་། །དེ་ནས་སྤྱོར་བ་ཁྱད་པར་དུ་བསྐྱེད་པའི་དོན་དུ་ཐུགས་ཀྱིས་དགོངས་ཤིང་མཁྱེན་པ་དང༌། །ཡེ་ཤེས་ཀྱི་སྤྱན་གྱིས་མངོན་སུམ་དུ་མཛད་པའི་ཡོན་ཏན་སོགས་དང་ལྡན་པས་དེ་ལྟར་སྤྱོད་པ་འདི་ནི་ཤེས་རབ་ཕ་རོལ་སོགས་སོ། །",
        "id": "8d38f1ca-d1ac-4446-8f6c-98d9d49a8dba"
    },
    {
        "segment_content": "རྩ་བར། །བདུད་ཀྱི་མཐུ་བཅོམ་སོགས་སོ། །སྤྱོར་བའི་ཡོན་ཏན་བཅུ་བཞི་ནི། །ནུས་པ་ཆུང་འབྲིང་ཆེ་བའི་སྐབས། །བདུད་ཀྱིམཐུ་བཅོམ་སངས་རྒྱས་ཀྱིས། །དགོངས་ཤིང་མཁྱེན་དང་མངོན་སུམ་མཛད། །བྱང་ཆུབ་ཉེར་འགྱུར་དོན་ཆེན་སོགས། །ཡུམ་དཔྱད་ཡུལ་དུ་ཡུམ་སྤྱོད་དང་། །  ཡོན་ཏན་རྫོགས་འགྱུར་ཕྱི་མར་ཡང་། །ཡུམ་དོན་སྨྲ་བའི་སྐྱེས་བུ་འགྱུར། །བདུད་ཀྱིས་རྣམ་མཁྱེན་ལས་མི་ཕྱེད། །ཐུན་མོང་མིན་པའི་དགེ་རྩ་སྐྱེ། །གཞན་དོན་དམ་བཅས་བཞིན་དུ་སྒྲུབ། །ཕྱི་མར་རླབས་ཆེན་དགེ་འབྲས་འཛིན། །བདོག་ཀུན་སྟེར་སོགས་གཞན་དོན་ནུས།། ཕྱི་མར་ཡུམ་ཉེད་ངེས་པར་འཐོབ། །ཅེས་སོ། །",
        "id": "fa6042ab-dd3a-4dae-92b9-8989b3d17aab"
    },
    {
        "segment_content": "བཞི་བ་སྦྱོར་བའི་སྐྱོན་ལ། །སྤྱོར་བ་འགལ་རྐྱེན་ཉེར་གསུམ་ནི། སྤོབས་པ་མྱུར་བུལ་ལུས་སེམས་ཀྱི། གནས་ངན་ལེན་གྱིས་ཡུམ་སྤྱད་དང་། །རིགས་པ་མིན་པས་ཡུམ་སྤྱོད་དང་། ཡུམ་ལས་ཕྱིར་ཕྱོགས་རྒྱུ་མཚན་འཛིན། །ཐེག་དམན་འབྲས་འདོད་རྣམ་མཁྱེན་གྱི། རྒྱུ་ལ་དད་ཉམས་རྩ་བ་བོར། །གྱ་ནོམ་རོ་ཉམས་ཇོ་བོར་འདྲ།   རྣམ་མཁྱེན་འདོད་ཀྱང་དམན་མདོ་ལས། །འཚོལ་ཡུམ་ཀུན་ཏུ་འཛིན་པ་དང་། ཆེད་དུ་བྱ་ཉམས་གླང་རྗེས་ལས། །འཚོལ་དང་ནོར་བུ་འདོད་རྒྱ་མཚོ། །རྨིག་རྗེའི་ཆུ་སྙོམ་དེར་འཚོལ་འདྲ། རྒྱུ་འབྲས་འབྲེལ་ཉམས་རྣམ་རྒྱལ་ཁང་། ཉི་ཟླའི་ཚད་ཀྱིས་བྱེད་འདོད་འདྲ། །ཐེག་གཉིས་འདྲར་འཛིན་སྐུ་གསུམ་གྱི། །རྒྱུ་ལས་ཉམས་པ་འཁོར་བསྒྱུར་ངང་། །རྒྱལ་ཕྲན་འབྲས་ཆན་རོ་བརྒྱའི་ཟས། །ནོར་བུ་རིན་ཐང་ཆེ་ཆུང་སྙོམ། །འདི་བདུན་ཐེག་ཆེན་ལས་ཉམས་རྒྱུ། །  འདོད་ཡོན་ལ་སྤོབས་ཡུམ་ཡི་གེར། །བྲིས་པ་ཙམ་དང་དངོས་མེད་དང་། །ཡི་གེ་ཡི་གེ་མེད་རྣམས་ལ། །ཡུམ་དུ་ཞེན་དང་ཡུལ་ཡིད་བྱེད། །རྙེད་བཀུར་གྲགས་འདོད་ལམ་མིན་པའི། །བདུད་ཀྱི་ཚིག་ལས་ཐབས་མཁས་འཚོལ། །འདི་བརྒྱད་ཐེག་ཆེན་ལས་གཡེང་རྒྱུ། །བདུད་ཀྱིས་འབྱེད་དང་བཅོས་མ་བསྒྲུབ། །སྟོན་པར་སྤྲུལ་པར་དགའ་དད་བསྐྱེད། །",
        "id": "8dddb0d2-63da-4f27-bd71-a7a68db44b94"
    },
    {
        "segment_content": "མཐུན་རྐྱེན་མ་ཚང་ཉེར་གསུམ་ནི། ཉན་པ་པོ་དང་འཆད་པ་པོ། ཡུམ་ལ་འདུན་དང་སྙོམ་ལས་ཆེ། ཡུལ་ལ་འདུན་པ་ཐ་དད་དང་། དེ་བཞིན་འདོད་ཆུང་སྦྱངས་ཡོན་ཏན། དགེ་དང་བདོག་ཀུན་གཏོང་ནོར་སྦྱིན། མགོ་སྨོས་གོ་དང་ཆོས་ཤེས་དང་། ཕྱིན་དྲུག་ཐབས་མཁས་གཟུངས་ཐོབ་དང་། ཡི་གེར་འདྲི་འདོད་སྒྲིབ་ལྔ་བྲལ། འཆད་པོ་དེ་དག་ལས་ལྡོག་དང་། འཆད་པོ་གཅིག་པུར་དགའ་བ་དང་། སྐབས་མི་འབྱེད་དང་ཟང་ཟིང་འདོད། །  སྲོག་སྐྱོན་མུ་གེ་ཆོམ་རྐུན་ཕྱོགས་། འགྲོ་འདོད་བསོད་སྙོམས་སྟེར་བའི་ཁྱིམ། །བལྟ་འདོད་ཉན་པོ་དེ་ལས་ལྡོག་། ངན་འགྲོར་ཕྱིར་ཕྱོགས་བདེ་འགྲོར་སྲེད། ཅེས་སོ།",
        "id": "28f504d1-4361-4f71-8326-a0274c11969c"
    },
    {
        "segment_content": "དེ་དག་སྨྲ་བའི་ཟླ་བ་སོགས་ཏེ། དོན་ཐམས་གསལ་བར་བྱེད་པས་ན་སྨྲ་པའི་ཟླ་བ་སངས་རྒྱས་ལ་རབ་འབྱོར་གྱིས་ཞུས་པ་ཡོན་ཏན་ཅན་གྱི་སྦྱོར་བ་བསྒོམ་པ་ལ་དགའ་བ་རྣམས་ཀྱི་བདུད་ཀྱིས་བར་དུ་གཅོད་པ་དང་གཅོད་པར་འགྱུར་པའི་ལས་གང་དག་ཡིན་ལགས་ཞེས་ཞུས་པའི་ལན་དུ། སྟོན་པས་བཀའ་སྩལ་བ། དེ་ལ་མང་ཡང་ཅུང་ཟད་འདིར་བརྗོད་ན་ཤེར་ཕྱིན་འདི་ཡི་གེར་འདྲི་བ་སོགས་ཀྱི་ཚེ། སྔ་ཕྱིའི་མཐའ་མ་བརྟགས་པར་སྤོབས་པ་ཡུལ་ཐ་དད་ལ་ཐ་དད་དང་།  ཡུལ་གཅིག་ལའང་རྣམ་པ་དུ་མ་མྱུར་བར་འབྱུང་ཞིང་དེ་ནི་ཕྱིས་སྔ་ཕྱི་དཔྱད་པ་ན་མི་བརྟན་པར་ཡུམ་འདྲི་བ་སོགས་ཀྱིས་འགྲོ་བའི་དོན་མ་བྱས་པར་བར་མ་དོར་གློག་བཞིན་མྱུར་དུ་ཡང་སྔར་གྱི་ངེས་པ་དེ་ལས་ཡོངས་སུ་ཉམས་ཞེས་པ་སྦོབས་པ་མྱུར་བའི་སྐྱོན་གྱི་གཟུང་བས་སོ།",
        "id": "0062cba4-24ad-4b0b-ac1c-fc9bb5a41bb9"
    },
    {
        "segment_content": "ཕྱིར་ཕྱོགས་པའི་རྒྱུ་མཚན་འཛིན་པའི་བདུད་ལས་ནི། །ཡུམ་འདི་བཤད་པའི་ཚེ་ཁ་ཅིག་རྒྱལ་བའི་བཀའ་ཡིན་མིན་ཏུ་སོམ་ཉི་ཟ་བར་འགྱུར་ཏེ། །འདི་ལྟར་བདག་གི་མིང་སོགས་ལུང་དུ་མ་བསྟན་པས་སོ་སྙམ་དུ་བསམ་ནས་འདི་ནི་རྒྱལ་བའི་བཀའ་མ་ཡིན་ནོ་ཞེས་ཉན་པར་མི་འགྱུར་བར་ཆོས་སྤོང་བར་འགྱུར་བའི་རྒྱུའོ།  དེ་ལྟར་བདུད་ཀྱིས་བྱིན་གྱིས་བརླབས་པའི་གང་ཟག་མི་ཤེས་པ་དེ་དག་རྩ་བ་ལྟ་བུའི་ཡུམ་བོར་ནས་ནི་རྣམ་མཁྱེན་གྱི་རྒྱུ་ལ་རྨོངས་པས་ཡལ་འདབ་ལྷ་བུ་དམན་པའི་བྱང་ཆུབ་དོན་དུ་གཉེར་ཞིང་དེའི་སྡེ་སྣོད་ཚོལ་བར་གྱུར་རོ། །ཞེས་པ་རྣམ་མཁྱེན་གྱི་རྒྱུ་ལ་དང་ཞེན་ཉམས་པའི་བདུད་ལས་ཏེ་ཐེག་ཆེན་གྱི་རྒྱུ་ལས་ཉམས་པའོ།  གླང་པོ་རྙེད་ཀྱང་དེའི་ཚེ་དེའི་མཚན་ཉིད་མི་འཚོལ་བར་དེའི་རྨིག་རྗེས་ལས་ནི་དེའི་མཚན་ཉིད་འཚོལ་བ་ལྟར་ཤེར་ཕྱིན་ཐོས་ཚེ་རྣམ་མཁྱེན་མི་འཚོལ་བར། ཐེག་དམན་གྱི་མདོ་ལས་རྣམ་མཁྱེན་འཚོལ་བ་དེ་བཞིན་ནོ། །ཞེས་པ་རྣམ་མཁྱེན་དོན་དུ་གཉེར་ཡང་དེའི་ཐབས་དམན་པའི་སྡེ་སྣོད་ལས་ཚོལ་བ་ཐེག་པའི་མཆོག་ཡུམ་ཀུན་ཏུ་འཛིན་པ་ཉམས་པའི་བདུད་ལས་ཏེ་རྒྱུ་འབྲས་གཉིས་ཀ་ལས་ཉམས་པའོ། །",
        "id": "c6cd5546-a17e-4841-b2b8-202070d28dac"
    },
    {
        "segment_content": "དཔེར་ན་ལ་ལས་རོ་བརྒྱ་ལྡན་པའི་ཟས་མཆོག་རྙེད་ཀྱང་ཞག་དྲུག་ཅུ་པའི་འབྲས་ཆན་སོགས་དེ་དང་སྙོམ་ནས་ཟས་ངན་འཚོལ་བ་ལྟར། །བྱང་སེམས་ཤེར་ཕྱིན་འདི་རྙེད་ཅིང་དེ་དང་དམན་པའི་སྡེ་སྣོད་གཉིས་སྙོམ་ནས་དགྲ་བཅོམ་ས་ཡི་བྱང་ཆུབ་བམ་དེའི་སྡེ་སྣོད་ཀྱིས་བླ་མེད་བྱང་ཆུབ་ཚོལ་བར་བྱེད་པ་དེ་བཞིན་ནོ། །ཞེས་པ་ཐེག་པ་ཆེ་ཆུང་གི་སྡེ་སྣོད་གཉིས་འདྲ་བར་འཛིན་པ་གོང་ན་མེད་པའི་སྐུ་གསུམ་གྱི་རྒྱུ་དང་གྱ་ནོམ་པའི་རོ་མྱང་ལས་ཉམས་པའོ། །",
        "id": "b5326fb3-bb21-43eb-9a90-a256e37cd5a5"
    },
    {
        "segment_content": "བཀུར་སྟི་དང་སྙན་གྲགས་ཀྱི་བསྟི་སྟང་དང་ཟས་གོས་ལ་སོགས་པའི་རྙེད་པ་འདོད་ཅིང་དེ་དག་ལ་བལྟ་བའི་སྲིད་པ་དང་བཅས་པའི་སེམས་ཀྱིས་དེ་དག་སྟོབ་པའི་ཁྱིམ་པ་དང་འདྲིས་ཤིང་བསྟེན་པར་བྱེད་པ་དང་ལྡན་ཞིང་། ཞེས་པ་ཐེག་ཆེན་ལས་གཡེང་བའི་རྒྱུའི་བདུད་ལས་བདུན་པ་དང་། །བདུད་ཀྱིས་དེད་ཀྱིས་སྟོན་པའི་ཚིག་འདི་ཆོས་ཡིན་གྱི་ཡུམ་ནི་ཆོས་མ་ཡིན་ཞེས་ཆོས་དང་གང་ཟག་གི་བར་དབྱེན་བྱེད་པ་དང་། མི་སྡུག་པ་སྒོམ་ཚུལ་སོགས་ལམ་བཅོམ་མ་ཉེ་བར་སྒྲུབ་པ་དང་། ། སངས་རྒྱས་སྦྲུལ་ནས་དད་པ་བསྐྱེད་དུ་འཇུག་པ་སོགས་ཀྱིས་ཐེག་ཆེན་གྱི་ཆོས་ཡུམ་འདི་བཏང་ནས་བདུད་ཀྱིས་སྟོན་པའི་མདོ་སོགས་ཆོས་མིན་ལ་གོམས་པར་བྱེད་བའི་བྱ་བ་སྤྱོད་འགྱུར་བ་ཐབས་ལ་མཁས་པའི་ལམ་ཐེག་ཆེན་བོར་ནས་བདུད་ཀྱིས་བསྟན་པ་སོགས་ཀྱི་ལམ་གོལ་བར་འགྲོ་བ་འདི་ནི། ཐེག་ཆེན་ལས་གཡེང་བའི་རྒྱུ་བརྒྱད་པ་ལས་མ་ཡིན་པའི་ཐབས་མཁས་ཚོལ་བའི་བདུད་ཀྱི་ལས། །ཞེས་པ་འདིས་ཤུགས་ལ་འགལ་རྐྱེན་ཉེར་གསུམ་གྱི་ཐ་མ་གསུམ་ཡང་བསྟན་ནོ། །",
        "id": "2c98f7b8-c3c6-4caf-96b7-dc930f89f4b6"
    },
    {
        "segment_content": "ཉན་པ་པོ་གང་དག་ཡུམ་འདི་བཤད་པའི་ཚེ་ན་ཡུམ་ལ་འདུན་ཅིང་འདོད་ཆུང་ཆོག་ཤེས་ལ་སོགས་པས་ལས་འབྲས་ལ་ཡིད་ཆེས་པས་དད་པར་གྱུར་ནས་འདི་ནི་ཉན་དུ་སོང་བ་ལས། ། འཆད་པ་པོ་ཆོས་སྨྲ་བ་སྙོམས་ལས་ལ་སོགས་པའི་བྱ་བ་ངན་པ་དང་ལྡན་པར་རིག་ནས་དད་པ་དང་བྲལ་བས་དགའ་བ་མེད་ཅིང་དོན་དུ་གཉེར་བའི་དོན་དང་བྲལ་བས་ཡིད་མི་བདེ་བར་གྱུར་ནས་གཞན་དུ་འགྲོ། །ཞེས་པ་འདིས་མཏུན་རྐྱེན་མ་ཚང་བ་ཉེར་གསུམ་ལས་སློབ་དཔོན་ལ་བརྟེན་པ་བཅུ་བཞི་སོགས་བསྟན་ནོ།  གཞན་ཡང་སྦྱོར་བ་བསྒོམ་པ་དེ་ཡི་ཆོ་ན་བདུད་ཀྱི་ལས་འོག་ནས་འབྱུང་བ་འདི་དག་འབྱུང་བར་འགྱུར་ཏེ། །གང་ཟག་གང་དག་གིས་ནི་དགེ་སློང་མང་པོ་དཀྲུགས་ནས་ཡུམ་འདི་འཛིན་པར་མི་འགྱུར་བའི་བར་ཆད་རྣམ་པ་མང་པོ་སྔར་བསྟན་པ་ལས་གཞན་ཡང་འབྱུང་བར་འགྱུར་རོ། །ཞེས་པ་འདིས་སྔར་མ་བསྟན་པའི་བདུད་ལས་གཞན་རྣམས་ཀྱང་བསྟན་ནོ། །",
        "id": "a4534949-f4d8-4175-916b-a19c4b051299"
    },
    {
        "segment_content": "དེ་ལྟར་ཡུམ་ལ་བརྩོན་པ་ལ་བར་ཆད་མང་པོ་འབྱུང་བའི་རྒྱུ་མཚན་གང་ཞེ་ན། །ནོར་བུ་རིན་ཆེན་རིན་ཐང་མེད་པ་ཡུན་རིང་མོ་ནས་བསོད་ནམས་བསགས་ཤིང་རྒྱ་མཚོར་ཞུགས་པ་སོགས་དཀའ་བ་མང་པོས་རྙེད་དགོས་པས་དཀོན་ཅིང་རྙེད་ཀྱང་དགྲ་མང་བ་ལྟར་། རྒྱལ་བའི་ཡུམ་ཤེར་ཕྱིན་ཡང་དཀོན་ལ་དེ་ཉན་བསམ་སྒོམ་གསུམ་བགྱི་བ་ལ་ཡང་དུས་རྟག་ཏུ་འཚེ་བའི་བར་ཆད་མང་ལ།  དེ་ཡང་ཐེག་ཆེན་ལ་སྔོན་དུས་རིང་མོ་ནས་གོམས་པར་མ་བྱས་པས་ན་གསར་དུ་ཞུགས་པའི་བྱང་སེམས་ཅན་སྔོན་སངས་རྒྱས་མང་པོ་ལ་བསྙེན་བཀུར་བ་སོགས་རྒྱ་ཆེན་མ་བྱས་པས་བློ་ཆུང་བ་གང་ཞིག་དཀོན་པའི་རིན་ཆེན་ཡུམ་འདི་ནི་མ་རྙེད་པ་དེ་ལ། དེ་རྙེད་པ་དང་རྙེད་ཀྱང་གོང་ནས་གོང་དུ་སློབ་པ་ལ་བར་ཆད་བྱ་ཕྱིར་བདུད་ནི་སྤྲོ་བས་བདུད་ལས་མང་པོ་འབྱུང་བ་ཡིན། །ཞེས་སོ། ། དེ་དག་གི་གཉེན་པོ་ནི། །ཕྱོགས་བཅུའི་སངས་རྒྱས་བྱང་སེམས་ལ་གསོལ་བ་བཏབ་ཞིང་ཚོགས་བསགས་ན་དེ་དག་གིས་ཤེར་ཕྱིན་ཡོངས་སུ་འཛིན་པ་ལ་སྦྱོར་ཏེ། །དཔེར་ན་མ་ཞིག་ན་བ་ལ་དེའི་བུ་མང་པོས་རིམ་གྲོ་བྱེད་པ་ལྟར་སྲས་བཅས་ཕྱོགས་བཅུའི་སངས་རྒྱས་ཀྱིས་ཀྱང་རང་གི་ཡུམ་དུ་གྱུར་བའི་ཤེར་ཕྱིན་འདི་ལ་བྱ་ལ་བཟོ་བའི་ཕྱིར་དེལ་སློབ་པ་རྣམས་ལ་ཐུགས་ཀྱིས་དགོངས་ནས་སྲུང་སྐྱོབ་སྨྲ་བར་མཛད་དོ། །ཞེས་པའོ། །དེ་དག་རྩ་བར་། སྐྱོན་ནི་བཅུ་ཚན་སོགས་སོ།",
        "id": "73ba612b-d86b-43d5-a78c-f5a695da8cf2"
    },
    {
        "segment_content": "།ལྔ་པ་སྦྱོར་བའི་མཚན་ཉིད་ལ། རྩ་བར། གང་གིས་མཚོན་དེ་མཚན་ཉིད་དུ། ཞེས་སོགས་ལྟར་བཞི་ལས།  ཤེས་མཚན་ལའང་གསུམ་ལས། གཞི་ཤེས་ཀྱི་ཤེས་མཚན་ནི།",
        "id": "b1a51f4c-020b-403f-9775-0c44b8033337"
    },
    {
        "segment_content": "གང་དག་འདས་དང་སོགས་ཏེ། དེ་ལྟར་བྱ་བ་བཟོ་ཕྱིར་དགོངས་པར་མཛད་པའི་རྒྱུ་མཚན་གང་ཞེས་ཞེ་ན། རྐང་པ་དང་པོ་གཉིས་ཀྱིས་དུས་གསུམ་གྱི་སངས་རྒྱས་ཐམས་ཅད་ཡུམ་འདིས་བྱེད་དོ། །ཞེས་པ་འདིས་ཤེས་མཚན་དང་པོ་དང་། །དེ་དག་ཐམས་ཅད་ལ་ཕུང་པོ་ལྔའི་འཇིག་རྟེན་དོན་དམ་པར་འཇིག་པ་མེད་པར་སྟོན་པས་རྒྱལ་བ་རྣམས་ཀྱི་ཟག་མེད་ཀྱི་ཕུང་པོ་སྐྱེད་བྱེད་ཀྱི་ཡུམ་ཡིན་པས་སོ། །",
        "id": "eea6a708-31fb-45c7-b846-396fab19a052"
    },
    {
        "segment_content": "ཞེས་པ་འདིས་གཉིས་པ་དང་། ཡུམ་གྱི་བདེ་བཞིན་གཤེགས་པ་ལ་འཇིག་རྟེན་སྟོན་ཚུལ་གང་ཞེ་ན། ཡུམ་གྱིས་དེ་ལ་སེམས་ཅན་རྣམས་ཀྱི་སེམས་ཀྱི་སྤྱོད་པ་ཇི་ལྟ་བ་བཞིན་དུ་མཁྱེན་ཚུལ་སྟོན་པར་བྱེད་ཅིང་ཞེས་པ་འདིས་སེམས་ཅན་གྱི་སེམས་ཀྱི་སྤྱོད་པ་བརྒྱད་ཁྲི་བཞི་སྟོང་སོགས་སྤྱི་མཁྱེན་པ་དང་། བྱེ་བྲག་སེམས་བསྡུས་པ་མཁྱེན་པ་སོགས་བཅུ་གཉིས་དང༌།  དེ་ལྟར་སེམས་ཀྱི་ཀུན་རྫོབ་པའི་གནས་ཚུལ་མ་ཟད་དོན་དམ་པའི་གནས་ཚུལ་ཕུང་པོ་ལྔའི་འཇིག་རྟེན་ནས་རྒྱལ་སྲས་ཀྱི་བར་ཀྱི་དེ་བཞིན་ཉིད་རོ་གཅིག་པ་ཉིད་དེ་ངོ་བོ་མི་འདྲ་བའི་དངོས་པོ་དང་བྲལ་བས་མ་ནོར་བ་དང་། ངོ་བོ་གཞན་མ་ཡིན་པའི་དེ་བཞིན་ཉིད་དེ། དེ་དག་ཤེར་ཕྱིན་ལ་བརྟེན་ནས་དེ་བཞིན་གཤེགས་པས་མཁྱེན་ནས་གཞན་ལ་ཇི་ལྟ་བ་བཞིན་དུ་སྟོན་པར་མཛད་པས་སོ། །",
        "id": "40ffbcc8-3501-4134-ab36-de98c0573cfc"
    },
    {
        "segment_content": "ཞེས་པ་འདིས་ཐ་མ་གཉིས་བསྟན་ཏེ། །རྩ་བར། དེ་བཞིན་གཤེགས་པ་འབྱུང་བ་དག་སོགས་སོ། །དེ་དག་གིས་དངོས་སུ་ཟིན་བྱེད་བསྟན་ཀྱང་གང་ཟག་གི་བདག་འཛིན་གྱི་གཞི་ཕུང་པོ་ལྔའི་གནས་ཚུལ་གཙོ་བོར་སྟོན་པས་གཞི་ཤེས་ཀྱི་ཤེས་མཚན་བྱེད་དོ། །",
        "id": "f07ba361-5def-4e85-b53c-e3e9be07a6ca"
    },
    {
        "segment_content": "ལམ་ཤེས་ཀྱི་ཤེས་མཚན་ནི། དེ་ལྟ་བུའི་ཡུམ་ཟབ་མོའི་མཚན་ཉིད་གང་ཞེ་ན། མཁས་པ་སོགས་ཏེ། དེ་བཞིན་གཤེགས་པ་གཇིག་རྟེན་དུ་བཞུགས་མ་བཞུགས་གང་ཡང་རུང་ཡུམ་གྱི་ཆོས་ཉིད་བློས་རྣམ་པར་རྟོག་ནས་དང་། རྒྱུ་རྐྱེན་གྱིས་མངོན་པར་འདུ་བྱེད་ནས་མ་བསྒྲུབ་པས། སུས་ཀྱང་རྣམ་པར་འཁྲུགས་ནུས་པ་ཚད་མས་གནོད་པའི་སྐྱོན་མེད་པའི་ཕྱིར།  རྒྱུ་འབྲས་ངོ་བོ་གསུམ་དང་སྐྱེ་འགག་ཀུན་བྱང་བཞི་དང་སྤང་བླང་གི་དངོས་པ་དང་མྱང་འདས་ཀྱི་ངོ་བོ་ཉིད་དང་། ངོ་བོས་གནས་པའི་རྟེན་མེད་པ་ལ་སོགས་པའི་ཆོས་རྣམས་དོན་དམ་པར་གྲུབ་པས་སྟོང་པ་ཡུམ་གྱི་མཚན་ཉིད་འདི་ནམ་མཁའ་དང་འདྲ་བར་མི་འགྱུར་བར་གནས་ཏེ།  བྱང་སེམས་ཀྱིས་དེ་བཞིན་ཉིད་ཀྱི་རབ་དབྱེ་འདི་ལྟར་རྗེས་སུ་རྟོགས་པས་འཚང་རྒྱ་བ་དེའི་ཕྱིར་དེ་བཞིན་ཉིད་ཐུགས་སུ་ཆུད་པས་ན། དེ་བཞིན་གཤེགས་པ་ཞེས་སངས་རྒྱས་ཀྱི་མཚན་གསོལ་ཏོ། །ཞེས་པ་དེ་དག་གིས། །ལམ་ཤེས་ཀྱི་ཤེས་མཚན་དང་པོ་བཅོ་ལྔ་བསྟན་ནོ།",
        "id": "958eff80-7357-4fd0-852e-01074cc38c40"
    },
    {
        "segment_content": "དེ་ལྟར་ཤེར་ཕྱིན་གྱི་དགའ་ཚལ་ལ་འདོད་དགུ་བརྟེན་པ་བྱང་སེམས་དང་སྟོབས་བཅུ་རྣམ་འདྲེན་རྣམས་ཀྱི་ཐུན་མོང་མ་ཡིན་པའི་སྤྱོད་ཡུལ་ནི་ཡུལ་འདི་ཡིན་ཏེ། འདི་ལ་བརྟེན་ནས་དེ་དག་སེམས་ཅན་ལ་ཆོས་་སྟོན་ནས་འཁོར་བའི་སྡུག་བསྔལ་དང་ངན་སོང་གསུམ་ལས་འདོད་ཀྱང་སེམས་ཅན་དུ་འདུ་ཤེས་པ་མེད་པར་དཔེར་ན་སེངྒེ་ལྟར་དོན་དམ་པར་མཚན་ཉིད་ཐམས་ཅད་མེད་པར་མཁྱེན་པའི་ཡུལ་གྱི་ རི་སུལ་ལ་བརྟེན་ནས་བདག་ཏུ་ཞེན་པའི་མུ་སྟེགས་ཅན་མང་སྐྲག་པར་བྱེད་ཅིང་འཇིག་རྟེན་དུ་ཆོས་ཀྱི་སྒྲ་ཡང་སྒྲོགས་པར་མཛད་དོ། །ཞེས་པ་འདིས་ཤེས་མཚན་ཐ་མ་བསྟན་ནོ། །དེ་དག་གིས་ཡུམ་གྱི་མཚན་ཉིད་མཁྱེན་པའི་ཆ་ནས་གསུང་ལ་ཡུམ་ཡང་ལམ་གྱི་རང་བཞིན་ཡིན་པས་ལམ་ཤེས་ཀྱི་ཤེས་མཚན་དུ་བྱེད་དོ། །དེ་དག་རྩ་བར། །སྟོང་ཉིད་མཚན་མ་མེད་བཅས་དང་། སོགས་སོ། །",
        "id": "c619caea-b650-4aaa-b793-c932e4159826"
    },
    {
        "segment_content": "རྣམ་མཁྱེན་གྱི་ཤེས་མཚན་ནི། ། དཔེར་ན་ནམ་མཁའ་སོགས་ཏེ། །ནམ་མཁའ་ལ་བརྟེན་ནས་ཉི་མས་སའི་རླན་སྐེམས་པ་དང་མུན་པ་བསལ་ཏེ་གཟུགས་རྣམས་སྣང་བར་བྱེད་པ་ལྟར། །ཆོས་ཀྱི་རྒྱལ་པོ་སངས་རྒྱས་དེ་ནི་རང་ཉིད་ཀྱི་རྒྱུའི་ཆོས་ཡུམ་ལ་བརྟེན་ནས་སྲིད་པའི་ཆུ་ཀླུང་སྐེམས་པར་བྱེད་པས་མཐོང་ཆོས་ལ་བདེ་བར་གནས་ཤིང་ཞེས་པ་འདིར། ། དེའི་དྲིན་བཟོ་བའི་ཆེད་དུ་ཡུམ་ལ་ཀུན་རྫོབ་ཏུ་གུས་པར་བྱས་པ་སོགས་བཞི་མཛད་ཀྱང་དོན་དམ་པར་དེ་དག་བྱེད་པ་མེད་ཕར་མཁྱེན་པའི་སྒོ་ནས་བྱ་བ་བཟོ་བར་མཛད་ཚུལ་རྣམས་དོན་གྱིས་བསྟན་པས་ཤེས་མཚན་དང་པོ་དྲུག་དང་། ཡུམ་འདི་ལ་བརྟེན་ནས་ཆོས་ཀུན་ལ་ཆགས་ཐོགས་མེད་པར་འཇུག་པས་རང་གིས་མཁྱེན་པའི་ཆོས་ཉིད་ཀྱང་རབ་ཏུ་སྟོན་ཞེས་པ་འདིས་བདུན་པ་དང་།  ཆོས་ཉིད་ཇི་ལྟར་སྟོན་ཅེ་ན། དོན་དམ་དཔྱོད་བྱེད་ཀྱི་ཤེས་རབ་ཀྱི་མིག་གིས་བཙལ་ནས་གཟུགས་ལ་སོགས་པའི་སྤྲོས་པའི་ཆོས་གང་ཡང་མི་མཐོང་བ་འདི་ནི་ཆོས་ཉིད་མཐོང་ཚུལ་ཡིན་གྱི་མིག་བཙུམས་པ་སོགས་རྐྱེན་མ་ཚང་བ་དང་འདུ་ཤེས་མེད་པའི་སྙོམས་འཇུག་ལྟ་བུ་འདི་ལ་མི་བྱེད་པས་མ་མཐོང་བ་ནི་ཆོས་ཉིད་མཐོང་བ་མིན་ཞེས་པ་དེ།  འདི་ནི་ཞེས་པའི་ཚིག་གི་ནུས་པའོ། དེ་ལྟར་ཆོས་ཉིད་མཐོང་ཞེས་བརྗོད་པ་ཡང་དཔེར་ན་ཐོགས་རེག་གི་དངོས་པོ་གང་ཡང་མ་མཐོང་བ་ལ་ནམ་མཁའ་མཐོང་ཞེས་སེམས་ཅན་ཀུན་རྫོབ་ཀྱི་ཐ་སྙད་དུ་བརྗོད་ཀྱི་དེ་ཁོ་ནར་ནི་ནམ་ནམ་མཁའ་མིག་གིས་ཇི་ལྟར་མཐོང་སྟེ་མིན་ནོ་ཞེས་པའི་དོན་འདི་ལྟར་བརྟགས་པར་གྱིས་ཞེས་པ་འདིའི་རྣམ་ཤེས་སོགས་གསུམ་ནི། །འཇུག་ཤེས་དྲུག་དང་ཀུན་གཞི་དང་ཉོན་ཡིད་དམ་ཡང་ན་དུས་གསུམ་ཁ་སྦྱར་བའི་སྒྲ་བཤད་མི་འདྲ་བ་ཡོད་ཚོད་ཡིན་པས་དེ་ལྟར་གོ་བར་བྱའོ། །",
        "id": "5d8d6b06-5336-4ed2-a748-beac1d3b1f95"
    },
    {
        "segment_content": "དཔེ་དེ་ལྟར་ཐ་སྙད་ཙམ་དུ་ཆོས་ཉིད་མཐོང་བ་ཡང་དེ་བཞིན་གཤེགས་པས་གཏུལ་འཁོར་དུ་བསྡུས་པ་ལ་སྤྱིར་འཇིག་རྟེན་སྟོང་པ་ཉིད་ཀྱི་རྣམ་པར་སྟོན་པ་དང་། ཁྱད་པར་དུ་གཞི་ཤེས་སོགས་མཁྱེན་གསུམ་གྱི་རྟོགས་རིགས་བསྐྱེད་པའི་ཆེད་དུའམ། ། ཐོས་བསམ་གྱི་ཤེས་རབ་ཀྱིས་རྟོགས་པར་བརྗོད་པ་དང་། སྒོམ་བྱུང་གི་སྦྱོར་ལམ་གྱིས་ཤེས་པ་དང་མཐོང་ལམ་གྱིས་མངོན་སུམ་དུ་མཐོང་བར་མཛད་པའི་སྒོ་ནས་འཇིག་རྟེན་བསམ་གྱིས་མི་ཁྱབ་པ་སོགས་སུ་བསྟན་ནོ་ཞེས་པ་འདིས་བརྒྱད་པ་བསྟན་པའི་ཤུགས་ཀྱིས་ཕྱི་མ་བརྒྱད་སྟོན་ནོ།",
        "id": "4598bd7e-eca3-4b0c-8a76-0c58bd37eaf6"
    },
    {
        "segment_content": "དེ་དག་ནས་བསྟན་པའི་ཡུལ་ནི་ཕལ་ཆེར་སངས་རྒྱས་ཀྱི་རང་གཞན་གྱི་དོན་ཕུན་སུམ་ཚོགས་པའི་འབྲས་བུའི་རྣམ་བཞག་ཡིན་པས་དེ་དག་ཤེས་པའི་ཡུལ་ཅན་བཅུ་དྲུག་ནི་རྣམ་མཁྱེན་གྱི་ཤེས་མཚན་དུ་བཞག་པའོ། །དེ་རྣམས་རྩ་བར། །གཉིས་པ་ཁྱད་པར་གྱི་མཚན་ཉིད་ལ། ། བསམ་མི་ཁྱབ་སོགས་ཁྱད་པར་གྱིས། །ཞེས་སོགས་ལྟར་བཅུ་དྲུག་ལ་ནི། །སྡུག་བསྔལ་ཤེས་བཟོད་ཀྱི་ཁྱད་མཚན་བཞི་ནི། །དེ་ལྟར་འཇིག་རྟེན་བསམ་གྱིས་མི་ཁྱབ་པ་སོགས་སུ་སྟོན་ན་བསམ་གྱིས་མ་ཁྱབ་བའི་ཚུལ་གང་ཡིན་ཞེ་ན། ། མཐོང་བ་དཔེ་གཞན་སོགས་ཏེ། །དེ་ལྟར་རྟོག་གེའི་ཡུལ་ལས་འདས་པས་བསམ་གྱིས་མི་ཁྱབ་བའི་ཆོས་ཉིད་མངོན་སུམ་དུ་མཐོང་བ་ནི་གོང་གི་དཔེ་ལས་གཞན་པས་བསྙད་བར་མི་ནུས་པས་མཉམ་པ་མེད་པ་སོགས་ཡིན་ལ། །ཐེག་ཆེན་མཐོང་ལམ་པ་སོགས་གང་གིས་དེ་ལྟར་མཐོང་བ་དེ་ཡིས་ཟག་པ་མེད་པའི་ཆོས་ཀྱི་རིགས་ཀུན་མཐོང་ཞེས་པའམ་ཆོས་ཀུན་ཀྱི་ཆོས་ཉིད་མཐོང་ཞེས་པ་འདིས་དང་པོ་བཞི་དང་། ། དེ་ཡང་དཔེར་ན་རྒྱལ་པོ་དཔྱ་ཁྲལ་སྡུད་པའི་བྱ་བ་གང་མི་བྱེད་པར་བཏང་སྙོམས་སུ་འདུག་ཅིང་བློན་པོས་དེ་ཐམས་ཅད་སྡུད་པ་ལྟར། །ཀུན་འབྱུང་ཆོས་བཟོད་པ་ལྟ་བུའི་བྱང་སེམས་ཆོས་ཉིད་ལ་གཉིས་སྣང་ནུབ་པས་གང་དུ་ཡང་མི་འགྲོ་པ་སྟེ་རྣམ་པར་མི་རྟོག་པ་ལ་དེའི་ཤེར་ཕྱིན་གྱིས་ཐེག་པ་གསུམ་གྱི་ཆོས་ཀྱི་རིགས་ཐམས་ཅད་སྡུད་ཅེས་པ་འདིས་ལྔ་པ་དང་། །གྲོང་ནི་ལུས་འཕགས་སོགས་དང་ཡུལ་ནི་མ་ག་ངྒ་སོགས་དང་འཁོར་ནི་རྒྱལ་པོའི་ཁབ་ལ་སོགས་པའོ། །",
        "id": "1225f191-4237-43cd-8ca3-2c5bf6eb38bf"
    },
    {
        "segment_content": "དེ་ལྟར་སངས་རྒྱས་སོགས་ཀྱི་ཡོན་ཏན་གང་གི་ཆོས་ཐོབ་ཅེ་ན། །གང་ལ་བདེ་གཤེགས་སྲས་བཅས་ལ་ཡུན་རིང་པོ་ནས་དད་པ་བརྟན་པོ་ཡོད་པས་ཚོགས་བསགས་ཤིང་སེར་ཕྱིན་མཆོག་ལ་བསམ་པས་མོས་ཤིང་གུས་སྦྱོར་དང་རྟག་སྦྱོར་ཕུན་སུམ་ཚོགས་པའི་སྐྱེས་བུ་བདེན་པ་གཉིས་ལ་མཁས་པས། །ཞེས་པ་འདིས་དྲུག་པ་དང་། ། དེ་ལྟར་ཡུམ་ཟབ་མོ་ལ་ལྷག་པར་མོས་པས་སྟོང་གསུམ་གྱི་སེམས་ཅན་ཐམས་ཅད་ཉན་རང་གི་འབྲས་བུ་ཐོབ་པ་ཐམས་ཅད་ལས་ཁྱད་པར་དུ་འཕགས་པས་ན་ཐུན་མོང་མ་ཡིན་པའི་ཡེ་ཤེས་ཀྱིས་ཉན་རང་གིས་གཉིས་ཤུན་ཏུ་འདས་པར་བྱས་ནས། །ཞེས་པ་འདིས་བདུན་པ་དང་།  རང་གི་ཐེག་པ་ལ་ལྟོས་ནས་བདུད་སོགས་ཀྱིས་ཟིལ་གྱིས་མི་གནོན་པའི་བྱང་ཆུབ་ཤིན་ཏུ་མྱུར་དུ་ཐོབ་པོ། །ཞེས་པ་འདིས་བརྒྱད་པ་དང་། །དེ་སྔ་ཕྱི་སྡོམ་ནས་སྒྲོ་སྐུར་མེད་པའི་བྲི་གང་མེད་པ་དང་། །ཤུགས་དྲག་ཏུ་སྒྲུབ་པའི་དེ་དང་། སྦྱོར་བ་གཉིས་ཀས་ཡང་དག་པར་བསྒྲུབ་པའི་དེ་གསུམ་ཡང་བསྟན་ནོ། །",
        "id": "0a6bfdbb-05f2-4e62-8933-3f1b2ae4d58f"
    },
    {
        "segment_content": "དེ་ལྟར་བཤད་པ་དེ་ལས་བཟློག་ན་དཔེར་ན་རྒྱ་མཚོ་གྲུ་ཆག་པའི་མི་ཤིང་སོགས་ལ་མི་འཇུ་བ་དང་འཇུ་བ་གཉིས་ཀྱི། །དང་པོ་དེ་ལྟར་བླ་མེད་བྱང་ཆུབ་ཐོབ་པར་འདོད་པའི་འདོད་པའི་དད་པ་དང་ཡུམ་ལ་དང་བ་ཙམ་ཐོབ་པ་གང་ཞིག་ནི། །ཡུམ་གྱི་རྗེས་སུ་མི་འཇུག་ན་འཁོར་བའི་ཕ་རོལ་ཏུ་ཕྱིན་ནུས་པ་མིན་ཏེ། །དང་པ་ཙམ་ཀྱིས་མ་རིག་པ་སྤོང་མི་ནུས་པས་འཁོར་བའི་རྒྱ་མཚོ་དེར་ནི་དུས་རྟག་ཏུ་འཁོར་བར་འགྱུར་བས་སོ། ། དཔེ་གཉིས་པ་ལྟ་བུའི་བྱང་སེམས་གང་དེ་ཤེས་རབ་མཆོག་གིས་ཟིན་ན་དངོས་པོའི་སྒྱུ་མ་ལ་ཐ་བུའི་རང་བཞིན་ལ་མཁས་པར་འགྱུར་ཞིང་དེས་དོན་དམ་མྱང་འདས་ཐོབ་ནས་སྟོན་པར་བྱེད་ཅིང་། །དེ་དག་སྤྱིན་པ་ལ་སོགས་པའི་ཐབས་ཀྱི་ཡོན་ཏན་འཁོར་གསུམ་དུ་རྣམ་པར་མི་རྟོག་པའི་ཤེས་རབ་ཀྱིས་ཡོངས་སུ་རྫོགས་པར་ཟིན་ན་ཉན་རང་གི་ཡུལ་མ་ཡིན་པས་ན་མཆོག་ཏུ་རྨད་བྱུང་ཞེས་སོགས་འདིས་བཅུ་གཉིས་པ་རྣམ་པར་མི་རྟོག་པར་སྤྱིན་པ་ལ་སོགས་པའི་ཆོས་ཐམས་ཅད་ལ་དམིགས་པའི་དེ་བསྟན་ནོ། །",
        "id": "6cf35a97-bcf2-47d4-baad-ca1d27b51b8d"
    },
    {
        "segment_content": "རྫ་སྣོད་སོ་བཏང་མ་བཏང་ནི་ཆུ་གནས་པའི་རྟེན་ཡིན་མིན་ལྟར་བྱང་སེམས་བྱང་ཆུབ་འདོད་པའི་དད་པ་སོགས་ཐབས་ཀྱི་ཆ་ཙམ་གྱིས་སྲིད་ཞིའི་མཐར་མི་ལྟུང་བའི་སྒྲུབ་པའི་རྟེན་དུ་འགྱུར་ལ། ཐབས་ཤེས་ཟུང་འབྲེལ་གྱིས་སྒྲུབ་པའི་རྟེན་དུ་གྱུར་ཞེས་བཅུ་གསུམ་པ་དང་། །ཟགས་ལྷན་མ་བྱས་པ་དང་བྱས་པའི་གྲུས་ཚོང་པ་ནོར་བཅས་པར་མདོར་མི་འཇིག་པར་དོན་རྫོགས་པར་སྒྲུབ་པའི་རྒྱུ་མ་ཚང་བ་དང་ཚང་བའི་དཔེ་ལྟར། ། ཐབས་ཤེས་ཡ་བྲལ་གྱིས་བྱང་ཆུབ་སྒྲུབ་པའི་རྒྱུ་སྒྲུབ་པ་མ་ཚང་བ་དང་ཟུང་འབྲེལ་གྱིས་ཉོན་སྒྲིབ་ཀྱིས་མ་རྨས་ཤིང་ཤེས་སྒྲིབ་ཀྱིས་མ་ཉམས་པར་བྱང་ཆུབ་སྒྲུབ་པའི་རྒྱུའི་སྒྲུབ་པ་ཚང་ཞེས་པ་བཞི་པ་དང་། འབྲོ་ཆལ་བས་སྡུག་བསྔལ་བའི་མི་རྒན་པོ་སྐྱེས་བུ་སྟོབས་ལྡན་གྱིས་བཟུང་མ་བཟུང་གི་དཔེ་ལྟར།  ནང་གི་ཡོངས་འཛིན་ཐབས་ཤེས་ཟུང་འབྲེལ་གྱིས་མ་བཟུང་ན་དད་པོར་དང་བ་ཙམ་གྱིས་ཐེག་ཆེན་ལ་རབ་ཏུ་ཞུགས་ཀྱང་བར་དོན་ཉམས་པར་འགྱུར་ཞིང་དེས་བཟུང་ནས་མཐའ་གཉིས་སུ་མི་ལྷུང་བས་མི་ཉམས་པར་དེ་བཞིན་གཤེགས་ཀྱི་བྱང་ཆུབ་ལ་རེག་པར་འགྱུར་ཞེས་བཅོ་ལྔ་པ་དང་།  དེ་ལྟ་བུའི་རང་གི་ཡོངས་འཛིན་གྱིས་བཟུང་བ་ཡང་ཕྱིའི་ཡོངས་འཛིན་ལ་རག་ལས་པས། །བྱང་ཆུབ་སེམས་དཔའ་ཟག་པ་མེད་པའི་དང་པོའི་ལས་ཀྱི་ས་གནས་པ་གང་ཞེས་ཞུགས་པའི་སློབ་མ་བླ་མའི་སྐྱོན་མི་འཛིན་པར་བཟང་པོ་བླ་མས་ཆེས་ཆེར་གུས་ལྡན་དེས་བླ་མའི་སེམས་བསྲུང་བ་དང་གདམས་ངག་ལ་མཁས་རྣམས་པ་བསྟེན་དགོས་པའི་རྒྱུ་མཚན་ཅི་ཕྱིར་ཞེ་ན། ། ཐབས་ལ་མཁས་པའི་རྒྱུ་མཚན་གྱི་ཡོན་ཏན་བླ་མའི་ལས་འབྱུང་སྟེ། །བླ་མ་དེ་དག་གིས་ཤེར་ཕྱིར་རྗེས་སུ་སྟོན་ལས་འབྱུང་བས་རྒྱུ་མཚན་ལ་སོགས་པའི་སངས་རྒྱས་ཀྱི་ཆོས་རྣམས་སོགས་བརྟེན་ནོ། །",
        "id": "843a6340-e7ea-4de2-a268-e04e8ddae2c1"
    },
    {
        "segment_content": "བླ་མ་དེས་ཇི་འདོམས་ཞེས་ན། །འཁོར་གསུམ་མི་དམིགས་པས་སྤྱིན་སོགས་དྲུག་ཀྱང་བྱང་ཆུབ་བསྔོ་ཞིང་བྱང་ཆུབ་ཟག་པ་མེད་ཀྱི་བྱུང་ལ་ཞེན་ནས་མཆོག་ཏུ་འཛིན་པས་རོ་མྱང་བར་མ་བྱེད་ཅེས་སོགས་སོ། །",
        "id": "5c455ddb-da00-425c-8b0c-b1bcaf16ea79"
    },
    {
        "segment_content": "དེ་དག་གིས་བཅུ་དྲུག་པ་རོ་མྱོང་ཡོད་པའི་ཁྱད་མཚན་དང་། དེ་ལྟར་དེ་རྣམས་ཀྱིས་ཐེག་ཆེན་མཐོང་ལམ་ཉན་རང་ལ་བསམ་གྱིས་མི་ཁྱབ་པ་སོགས་བཅུ་དྲུག་གིས་ཁྱད་པར་དུ་འཕགས་པར་བསྟན་པས་ཁྱད་མཚན་བསྟན་ཏེ། །རྩ་བར། །བསམ་མི་ཁྱབ་དང་མི་མཉམ་དང་། །སོགས་སོ། །",
        "id": "563d6018-6f2a-4682-aa4d-5ce211288924"
    },
    {
        "segment_content": "གསུམ་པ་བྱེད་པའི་མཚན་ཉིད་ནི། །དེ་ལྟར་ཁྱད་པར་དུ་འཕགས་ན། །འོ་ན་དེ་ལ་གཞན་དོན་བསྒྲུབ་པའི་བྱེད་ལས་ཇི་ལྟར་ཡོད་ཅེ་ན། །",
        "id": "20a0773c-5052-4e66-8464-adfd45e7e0a5"
    },
    {
        "segment_content": "དེ་ལྟར་སྤྱོད་པ་ལེགས་འཚོ་སོགས་ཏེ། །བྱང་སེམས་རང་གིས་སྔར་བཞད་པ་དེ་ལྟར་མཚན་ཉིད་ཤེས་ནས་སྦྱོར་བ་སྒོམ་པས་གདུལ་བྱ་ལ་རྒྱལ་སྲས་ཀྱི་སྤྱོད་པ་བསྟན་ནས་མ་འོངས་པའི་ཕན་པ་མྱང་འདས་གཉིས་ལ་འགོད་པས་ཡོན་ཏན་གྱི་ཚོགས་ལེགས་པའི་རྒྱ་མཚོ་དང་། ། ཚེ་འདིའི་སྡུག་བསྔལ་གྱི་ཚ་གདུང་སེལ་བའི་བདེ་བས་དགའ་བར་བྱེད་པས་ན་སྨྲ་བའི་ཟླ་བ་རྣམས་ཞེས་བྱེད་མཚོན་དང་པོ་གསུམ་དང་། བདེ་བ་དམ་པའི་ཕར་ཕྱིན་བསྒྲུབ་པར་བྱེད་པའི་འགྲོ་བའི་སྐྱབས་དང་། །སྲིད་ཞི་མཉམ་ཉིད་ལ་སྦྱོར་བའི་དཔུང་གཉེན་དང་། །སྡུག་བསྔལ་གྱི་རྒྱུ་སེལ་བས་གནས་དང་། མི་གནས་པའི་མྱང་འདས་ཀྱི་གླིང་ཐོབ་པར་བྱེད་པས་རྟེན་དང་བླང་དོར་སྣང་བར་བྱེད་པས་བློ་སྟེ། །དེ་གནིས་ནི་གླིང་དང་། ། ཐར་པ་འདྲེན་པས་ཡོངས་འདྲེན་དང་། །སེམས་ཅན་གྱི་དོན་ལྷུན་གྱིས་གྲུབ་པར་འཇུག་པས་འདོན་འདོད་དང་། །བར་མ་དོར་ཐེག་པ་ག་སུམ་གྱི་འབྲས་བུ་མངོན་དུ་མི་བྱེད་པར་ཐེག་པ་གསུམ་གྱི་ལམ་གསལ་བར་བྱེད་པས་གསལ་བྱེད་སྒྲོན་མ་དང་། །ཆོས་ཐམས་ཅད་རྫོགས་བྱང་གི་ངང་ཚུལ་ལས་མི་འདའ་བའི་ཆོས་ཀྱི་མཆོག་སྨྲ་བས་སེམས་ཅན་ཐམས་ཅད་ཀྱི་རྟེན་དུ་གྱུར་པའོ། ། རྒྱུ་མཚན་དེ་དག་གི་ཕྱིར་བདུད་དང་མུ་སྟེགས་མི་འཁྲུག་པར་མི་ནུས་པས་མི་འཁྲུག་པ་ཡིན་ཞེས་གཞན་བརྒྱད་དང་དེ་རྣམས་ཀྱིས་བྱང་སེམས་ཀྱི་གཞི་ཤེས་ལ་སོགས་པའི་མཁྱེན་གསུམ་གྱི་སྦྱོར་བ་བསྒོམ་པས་རིམ་པ་ལྟར། །སེམས་ཅན་ལ་ཕན་བདེ་སྒྲུབ་པའི་བྱེད་པ་གསུམ་དང་བདུན་དང་གཅིག་སྟེ། །དེ་རྣམས་ཀྱི་སྒོ་ནས་བྱེད་མཚན་བསྟན་ཏེ། །རྩ་བར། ཕན་དང་བདེ་དང་སོགས་སོ། །",
        "id": "c8c29bce-7945-4b4c-9e41-a7c15125347a"
    },
    {
        "segment_content": "བཞི་པ་ངོ་བོ་ཉིད་ཀྱི་མཚན་ཉིད་ནི། །འོ་ན་དེ་ལྟ་བུའི་སྤྱོར་བ་རྣམས་ཀྱི་རང་གི་ངོ་བོ་ཉིད་ཇི་ལྟ་བུ་ཡིན་ཞེ་ན། །གྲགས་ཆེན་ལྡན་རྣམས་སོགས་ཏེ། །བདག་ཉིད་ཆེ་བ་ཐོབ་པས་གྲགས་ལྡན་པ་བྱང་སེམས་རྣམས་ཀྱིས། །མི་དམིགས་པའི་ཚུལ་གྱིས་སེམས་ཅན་ཐམས་ཅད་མྱ་ངན་ལས་ཟློ་བ་བྱ་དཀའ་བའི་གོ་ཆ་གྱོན་བྱེད་དེ།  ཞེས་ངོ་བོ་ཉིད་མཚན་ལྔ་པ་དང་། །དེ་ཡང་ཟག་བཅས་ཀྱི་ཕུང་ཁམས་སྐྱེ་མཆེད་སོགས་ལ་སྤང་བྱར་དོན་དམ་པར་དམིགས་པའི་གོ་ཆ་ནི་ཞེས་བརྒྱད་པ་དང་། སྤང་བྱ་{་་་}གསུམ་གྱི་ཆོས་{་་}སྤང་བྱར་མངོན་པར་ཞེན་པའི་འདུ་ཤེས་བྲལ་ཞིང་ཆོས་གང་ལ་ཡང་མངོན་ཞེན་གྱིས་ཡོངས་སུ་བཟུང་བ་མེད། ཅེས་དགུ་པ་དང་། །དེ་ལྟར་ཐབས་ཤེས་ཁྱད་པར་ཅན་དང་ལྡན་པས་མི་ལྡོག་སོགས་གསུམ་པའི་རིམ་པ་བཞིན་རང་དོན་དང་གཞན་དོན་དང་གཉིས་དོན་ཕུན་སུམ་ཚོགས་པ་ལས་མི་ལྡོག་སོགས་སོ། ། བྱང་སེམས་དེ་དག་འདི་འདྲ་སྟེ། །ཆགས་སོགས་ཉོན་མོངས་དེའི་རྟགས་སྒོ་གསུམ་གྱི་གནས་ངན་ལེན་དང་དེའི་མཚན་མ་ཚུལ་མིན་ཡིད་བྱེད་དེ་ཉོན་སྒྲིབ་དང་། །ཆགས་པ་དང་མ་ཆགས་པ་སོགས་ལ་མི་མཐུན་ཕྱོགས་དང་གཉེན་པོར་ཞེན་པའི་ཤེས་བྱའི་སྒྲིབ་བ་དང་བྲལ་བའི་ཆོས་དང་ལཛན་ཞིང་དེ་དག་གིས་དབེན་པས་སྤྲོས་པ་མེད། །ཅེས་དང་པོ་བཞི་དང་། །",
        "id": "65b9a0a5-b0a4-45af-a887-bcf71e0989a3"
    },
    {
        "segment_content": "ཡུམ་དོན་ལ་ཐེ་ཚོམ་སོགས་གསུམ་ནི། །རིམ་པ་བཞིན་ཐེ་ཚོམ་ཆུང་འབྲིང་ཆུང་གསུམ་དང་བྲལ་ཤིང་ཡང་དག་པའི་རེས་བ་ལྡན་པའི་དོན་དང་ལྡན་པས་ཡུམ་ཐོས་ནས་མི་ནུར་བ་དེ་བློ་སྟོབས་ཆེ་བས་གཞན་གྱི་དྲིང་མི་འཇོག་ཅིང་། །རང་གིས་ལས་མི་ལྡོག་པར་ཐེག་ཆེན་ཏུ་མཐའ་གཅིག་ཏུ་གནས་པར་རིག་པར་བྱ། །ཞེས་དྲུག་པ་བདུན་པ་གཉིས་དང་། ། འདྲེན་པ་རྣམས་ཀྱི་ཡུམ་མཁྱེན་གསུམ་གྱི་ཆོས་ཉིད་འདི་ཟབ་སྟེ་སོ་སོར་སྐྱེ་བོས་མཐོང་པར་དཀའ་ཞིང་ཉན་རང་སོགས་སུས་ཀྱང་མཐོང་ལམ་གྱིས་རྟོགས་པ་མེད་ཅིང་སྒོམ་ལམ་གྱི་ཐོབ་པར་འགྱུར་བ་མེད་པ་དེའི་ཕྱིར་ཕན་མཛད་བརྩེར་ལྡན་སྟོན་པ་སངས་རྒྱས་ཀྱིས་བླ་མེད་བྱང་ཆུབ་བརྙེད་ནས། ། ཆོས་ཉིད་ཟབ་མོ་འདི་བསྟན་ཀྱང་གོ་བར་མི་ནུས་པས་སེམས་ཅན་གྱི་ཚོགས་སུས་ཤེས་སྙམ་དུ་དགོངས་ནས། །རེ་ཞིག་ཆོས་ཀྱི་འཁོར་ལོ་བསྐོར་བའི་ཐུགས་ཁྲལ་ཆུང་བར་མཛད་པ་ལ་ཚངས་པས་གསོལ་བ་བཏབ་པ་ལྟར་རོ། །ཞེས་བཅུ་པ་གཞི་ལམ་གྱི་རྣམ་པ་དང་དེ་བཞིན་ཉིད་ལ་དམིགས་པའི་དེ་དང་། ། དེ་ལྟར་གོ་མི་ནུས་པའི་རྒྱུ་མཚན་ནི། །སེམས་ཅན་རྣམས་ནི་འདོད་ཆགས་ལ་སོགས་པའི་གནས་ལ་དགའ་ཞིང་ཆགས་སོགས་ཀྱི་ཡུལ་རྣམས་ལ་ཡོད་ཏུ་བལྟ་ཞིང་ཐོབ་པར་འདོད་པའི་འཛིན་པ་ལ་གནས་ཤིང་། །མ་རིག་པས་མི་མཁས་ཐེ་ཚོམ་གྱིས་བླུན་རྨོངས་ལོག་པར་ལྟ་བས་མུན་པ་བཞིན་ཡིན་ལ་ཐོབ་པར་བྱ་བའི་ཆོས་སངས་རྒྱས་སོགས་ནི་ཉོན་མོངས་པའི་གནས་མེད་ཅིང་ཤེས་བྱའི་སྒྲིབ་པའི་འཛིན་པ་མེད་དེ། ། དེས་ན་རྒྱལ་པོའི་བཙུན་མོ་ཤི་པའི་བརྡ་སྤྲོད་པ་ལྟར་མ་ཡིན་པར་དང་པོ་ནས་ཆོས་ཉིད་ཟབ་མོ་འདི་བསྟན་ན་འཇིག་རྟེན་དག་གི་སྣང་ཚུལ་དང་མི་མཐུན་པས་རྩོད་པ་འབྱུང་བ་ཡིན། །ཞེས་བཅུ་གཅིག་པ་དང་། །དེས་ན་ཡུམ་འདི་ནི་གང་ལ་ཡང་ཐོགས་པ་མེད་ཅིང་། །གཟུང་འཛིན་གྱི་རྣམ་པར་ཐ་དད་དུ་འཛིན་པའི་གཞི་མེད་པ་ནམ་མཁའ་དང་འདྲ་སྟེ། ། ནམ་མཁའ་ཁམས་ནི་ཤར་ལ་སོགས་པའི་ཕྱོགས་ཐམས་ཅད་ལ་ཐོགས་པ་མེད་པར་ཁྱབ་ཀྱང་ནམ་མཁའ་དེ་དག་སྤྱིའི་མཚན་ཉིད་ཀྱིས་ཐ་དད་དུ་གྱུར་བ་མེད་ཅིང་རང་གི་མཚན་ཉིད་ཀྱིས་བྱེ་བྲག་ཡོད་པར་གྱུར་པ་མེད། །ཅེས་བཅུ་གཉིས་པ་དང་བཅུ་གསུམ་པ་གཉིས་དང་། །དེ་བཞིན་དུ་འདས་པ་སོགས་དུས་གསུམ་དང་དགྲ་བཅོམ་པ་དང་སངས་རྒྱས་དང་དེ་དག་ལས་གཞན་པའི་ཆོས་ཀུན་གྱི་དེ་བཞིན་ཉིད་འདི་ཐམས་ཅད་བྱེ་བྲག་ཡོད་མེད་པས་དེ་བཞིན་ཉིད་ལ་འགྲོ་འོང་དང་། ། སྐྱེ་བ་དང་། །མཐའ་གསུམ་ཀྱི་ངོ་བོ་དེ་བཞིན་ཉིད་ཀྱང་མི་དམིགས། །ཞེས་ཐ་མ་གསམ་དང་།དེ་རྣམས་ཀྱིས་བྱང་སེམས་ཀྱི་སྦྱོར་བའི་ངོ་བོ་ནི་དེ་ལྟར་རོ་ཞེས། །གཞི་ཤེས་སོགས་མཁྱཻན་གསུམ་གྱི་སྦྱོར་བའི་ངོ་བོ་རིམ་པ་ལྟར་བཞི་དང་ལྔ་དང་བདུན་རྣམས་བསྟན་ཏེ། །རྩ་བར། །ཉོན་མོངས་རྟགས་དང་སོགས་སོ། །མཚོན་བྱེད་ཀྱི་ཆོས་",
        "id": "7675ece6-99c9-4821-bd04-13a3dc9b17a0"
    },
    {
        "segment_content": "དྲུག་པ་ཐར་པ་ཆ་མཐུན་ནི། བདེ་གཤེགས་སོགས་ཏེ། །བདེ་བར་གཤེགས་པའི་བྱང་ཆུབ་གང་ཆོས་རྣམས་བདེན་སྟོང་དུ་རོ་མི་གཅིག་པའི་ཐ་དད་དུ་འཁྲུལ་པའི་ཆོས་དང་བྲལ་བར་གྱུར་བ་དེ་ནི་བྱང་ཆུབ་སེམས་དཔའ་གང་ཞིག་གིས་ཐོབ་པར་འདོད་པ་དེས། །སྙིང་རྗེ་ཆེན་པོ་ལ་སོགས་པའི་ཐབས་ཁྱད་པར་ཅན་གྱིས་ཟིན་པ་དང་ལྡན་པས། སྤྱིན་པ་སོཊ་ལ་འཁོར་གསུམ་དུ་དམིགས་བའི་མཚན་མ་མེད་པར་སྤྱོད་པའི་ཤེས་རབ་ཀྱི་ཕར་ཕྱིན་ལ་སྦྱོར་དགོས་ཀྱི། ། འདྲེན་པ་སངས་རྒྱས་ཀྱི་རྒྱུའི་གཙོ་བོ་ཤེས་རབ་དེ་འདྲ་མེད་ན་བྱང་ཆུབ་དེ་ཐོབ་པར་འགྱུར་བ་མ་ཡིན་ནོ། །",
        "id": "aeda0d8d-e9cc-4548-a1af-4168b7784981"
    },
    {
        "segment_content": "དེ་ཡང་སུམ་ཅུ་རྩ་གསུམ་གྱི་གནས་དེ་ནས་འཛམྦུའི་གླིང་འདིར་བདག་ཉིད་ཀྱིས་མཆོངས་ན་བདེ་བ་ཐོབ་པའི་བར་སྐབས་དེར་ནི་ལུས་བསྣད་པའི་སྡུག་བསྔལ་གྱིས་ཉམས་ཞེས་པར་འགྱུར་བ་ཡིན་ལ།  དེ་བཞིན་དུ་བྱང་སེམས་འགའ་ཞིག་རྒྱལ་བ་རྣམས་ཀྱི་རྒྱུ་ཕར་ཕྱིན་དང་པོ་ལྔ་པོ་འདི་ཡང་བསྐལ་པ་བྱེ་བ་ཁྲག་ཁྲི་མང་པོར་བསྒྲུབ་པར་བྱས་ཤིང་ སངས་རྒྱས་ཐོབ་པར་འདོད་པའི་སྨོན་ལམ་མཐའ་ཡས་བརྒྱ་ཆེན་པོ་རྟག་ཏུ་བསྟེན་ཀྱང་། །གལ་ཏེ་ཟིན་བྱེད་ཐབས་སྙིང་རྗེ་ཆེན་པོ་མེད་ཅིང་དེས་ཟིན་པའི་མིད་དམིགས་པའི་ཤེས་རབ་དང་བྲལ་བར་གྱུར་ན་འཚང་རྒྱ་བའི་བར་སྐབས་དེར་ཉན་ཐོས་ཀྱི་ས་ཉིད་དུ་ལྷུང་ནས་ཉམས་ཚབས་ཆེ་བ་དཔེར་ན་བརྒྱད་སྟོང་པར་སྐབས་འདིར་གསུང་བའི་བྱང་སེམས་ཉམས་པའི་ཆོས་ཅན་དྲུག་ཅུ་བཞིན་ནོ། །ཞེས་པ་དེ་རྣམས། རྩ་བར། །མཚན་མེད་རབ་ཏུ་སྤྱིན་ལ་སོགས། ཞེས་སོགས་སོ། །",
        "id": "fedaa6cd-178f-4cc4-9032-6a1ba8738b71"
    },
    {
        "segment_content": "བདུན་པ་ངེས་འབྱེད་ཆ་མཐུན་ནི། སངས་རྒྱས་ཐེག་པ་འདི་ལ་སོགས་ཏེ། །སངས་རྒྱས་ཀྱི་ཐེག་པ་སྟེ་གཉིས་སུ་མེད་པའི་ཡེ་ཤེས་འདི་ལ་དྲོད་ལ་སོགས་པའི་རིམ་པས་ངེས་པར་འབྱུང་འདོད་པའི་བྱང་སེམས་གང་། །འགྲོ་བ་ཀུན་ལ་ཆགས་སྡང་གི་རིས་སུ་མ་བཅད་པར་སེམས་སྙོམས་པའི་བཏང་སྙོམས་དང་། །སྐྱེས་པ་བུད་མེད་རང་ལས་རྒན་པ་རྣམས་ལ་ཕ་མའི་འདུ་ཤེས་དང་། མ་འོངས་པའི་ཕན་པ་སྒྲུབ་པའི་སེམས་དང་ཚེ་འདིའི་བདེ་བ་སྒྲུབ་བ་བྱམས་པའི་ཡིད་ཀྱིས་ཕ་རོལ་པོ་བཏུལ། པར་བྱ་ཞིང་། །བྱ་བ་སྟེ་ཁོང་ཁྲོ་དང་རྣམ་འཚེ་མེད་པའི་སེམས་དང་། །གཡོ་མེད་པས་དྲང་པོ་སྟེ། །དེ་ཡང་རང་དང་མཉམ་པ་ལ་སྤུན་དང་སྲིང་མོ་དང་། །གཞོན་པ་ལ་བུ་དང་བུ་མོའི་སེམས་དང་སྔར་ཀྱི་ཕ་མའི་སེམས་དང་དེ་རྣམས་སེམས་གཅིག་ཏུ་བསྡུས་པ་དང་། །ཕན་འདོགས་པའི་བཤེས་དང་། །ཡིད་བརྟད་པའི་གྲོགས་དང་། །རུས་གཅིག་པའི་གཉེན་དང་། ། མ་གཅིག་པའི་སྣག་གི་གཉེན་མཚམས་ཀྱི་སེམས་ཏེ་ལྔ་དང་བཅུ་པོ་དེ་དྲོད་ཀྱི་རྣམ་པའོ། །སེམས་དྲང་པོ་དེ་ལྟར་བྱས་ལ་ཚིག་འཇམ་པོ་ནི་རང་སྡིག་པ་ལས་ལྡོག་ཅིང་གཞན་དེ་ལས་འགོད་པ་དང་བསྔགས་པ་བརྗོད་པ་སོགས་དང་། རང་བདེན་པ་ཤེས་པ་སོགས་ལ་གནས་ནས་གཞན་དེ་ལ་འགོད་པ་དང་བསྔགས་པ་བརྗོད་པ་སོགས་དང་། ། རང་སེམས་ཅན་སྨིན་པར་བྱེད་པ་སོགས་ལ་གནས་ནས་གཞན་དེ་ལ་འགོད་པ་དང་བསྔགས་པ་བརྗོད་པ་སོགས་ཀྱི་ཚིག་སྨྲ་བར་བྱ་ཞེས་རྩེ་མོ་སོགས་གསུམ་གྱི་རྣམ་པ་བསྟན་ཏེ། །རྩ་བར། དྲོ་བ་རྣམས་ཀྱི་དམིགས་པ་འདིར། །སོགས་སོ།",
        "id": "d6317921-8363-4c55-8fbf-71d8c43506cd"
    },
    {
        "segment_content": "།བརྒྱད་པ་ཕྱིར་མི་ལྡོག་པའི་ཚོགས་ལ་སྤྱིའི་རྟགས་ཞུ་བ་དང་། དེའི་ལན་དུ་སོ་སོར་གསུངས་ཚུལ་གཉིས། །  དང་པོ་ནི།",
        "id": "b8ae83f4-d2c0-456e-9ece-bdf697259f17"
    },
    {
        "segment_content": "འཇིག་རྟེན་མགོན་ལ་སོགས་ཏེ། །འཇིག་རྟེན་གྱི་མགོན་པོ་སྟོན་པ་ལ་གནས་བརྟན་རབ་འབྱོར་གྱིས་ཞུ་པ་ཡོན་ཏན་གྱི་རྒྱ་མཚོ་སངས་རྒྱས་ཀྱིས། མི་མཐུན་ཕྱོགས་ཉོན་མོང་མ་མཆིས་པའི་རྟགས་བསྟན་དུ་གསོལ།  སུའི་རྟགས་ཞེ་ན། མཐུ་ཆེ་བ་བྱང་ཆུབ་སེམས་དཔའ་དག་རྫོགས་པའི་བྱང་ཆུབ་ལས་ཇི་ལྟར་སླར་ལྡོག་པར་མི་འགྱུར་བའི་གཉེན་པོ་ཡོན་ཏན་གྱི་ཕྱོགས་ཙམ་གྱི་རྟགས་ཀྱང་བསྟན་དུ་གསོལ་ལ་ཞེས་པ་འདི། རྩ་བར། །ངེས་འབྱེད་ཡན་ལག་སོགས་ཤོ་ལོ་ཀ་གཅིག་དང་སྦྱར་རོ། །",
        "id": "41870594-f1ec-43de-9074-7519265b7469"
    },
    {
        "segment_content": "གཉིས་པ་ལ་གསུམ་ལས།  སྦྱོར་ལམ་ལ་གནས་པའི་རྟགས་ནི། ཐ་དད་འདུ་ཤེ་སོགས་ཏེ། གཟུགས་ལ་སོགས་པའི་ཆོས་ལ་བདེན་ཞེན་མངོན་གྱུར་ལྡོག་པས་དེ་དག་བདེན་མེད་ཀྱི་ངོ་བོར་ཐ་དད་དུ་ཞེན་པའི་འདུ་ཤེས་བྲལ་ཤིང་། །བདེན་བཞིའི་གནས་ལུགས་ལ་ཐེ་ཚོམ་མངོན་གྱུར་ཟད་ནས་དཀོན་མཆོག་གསུམ་ལ་ཤེས་ནས་དད་པ་ཐོབ་པས་ཆེས་ཐམས་ཅད་སྒྱུ་མ་ལྟར་རིགས་པ་དང་ལྡན་པའི་ཚིག་སྨྲ་ཞིང་ཕྱི་རོལ་བའི་དགེ་སྦྱོང་སོགས་ལ་བརྟེན་པར་མི་བྱེད་པ་དང། ། ལོག་ལྟ་སྤོང་བས་ན་མཁམ་པས་དུས་རྟག་ཏུ་ངན་སོང་གསུམ་སོགས་མི་ཁོམ་པ་སྤོང་བ་དང་། ། རྟག་ཏུ་དགེ་བཅུའི་ལས་ཀྱི་ལམ་ལ་རང་གནས་ནས་དེ་ལ་གཞན་འགོད་པ་ལ་མངོན་པར་བརྩོན་པ་དང་། ། ལེན་དང་རྣམ་སྨིན་ལ་རེ་བ་ལ་སོགས་པ་ཟང་ཟིང་གི་སེམས་མེད་པར་འགྲོ་བ་ལ་ཆོས་ནི་རྗེས་སུ་སྟོན་པ་གཞན་གྱི་རྟེན་ཅན་གྱི་སྤྱིན་པ་སོགས་དང་།  ཟབ་མོའི་ཆོས་ལ་སོམ་ཉི་མེད་པར་རྩེ་གཅིག་ཏུ་དགའ་བས་འདོད་པ་ལ་འདུན་པ་ལ་སོགས་པའི་སྒྲིབ་པ་ལྔ་དང་མི་འགྲོགས་ཤིང་མ་རིག་པ་དང་ལྟ་ངན་ལ་སོགས་པའི་བག་ལ་ཉལ་ཀུན་འཇོམས་ནུས་པ་དང་། རྟག་དུ་སེམས་ཅན་ལ་ཕན་པའི་སེམས་ཉི་བར་གནས་པའི་ཚིག་འཇམ་པོ་སྨྲ་བ་སོགས་བྱམས་པའི་ལུས་ངག་ཡིད་གསུམ་གྱི་ལས་དང་ལྡན་པ་དང་།  སྤྱོད་ལམ་རྣམ་བཞི་ཀུན་ཏུ་དྲན་པ་ཤེས་བཞིན་དང་རབ་ཏུ་ལྡན་པས་འགྲོ་བའི་ཚེ་ཡང་སྲོག་ཆགས་ལ་གནོད་དོགད་སོགས་ཀྱིས་གཉའ་ཤིང་གང་ཙམ་དུ་ལམ་ལ་བལྟ་ཞིང་འགྲོ་ལ་ཕྱིན་ཅི་ལོག་གི་ཡུལ་ལ་གཡེངས་པའི་སེམས་འཁྲུལ་བ་མེད་པ་དང་། ནང་མི་དགེ་བ་བཅུ་སྤོང་བས་གཙང་བར་བྱས་ཤིང་། ཕྱི་དམ་པས་སྨད་དུ་མེད་པའི་གཙང་མའི་གོས་འཆང་བ་སོགས་སྤྱོད་ལམ་གཙང་སྤྲ་དང་ལྡན་པ་སྟེ། བཅུ་གཅིག་ནི་དྲོད་ཀྱི་རྟགས་དང་། །བྱང་ཆུབ་ཀྱི་རྒྱུའི་དགེ་རྩ་དྲོད་མན་ཆད་ལས་ཁྱད་པར་དུ་འཕགས་པ་ཐོབ་པས། །ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་དང་། ཡིད་གཡོ་སྒྱུས་བསླད་པའི་རང་དོན་ཡིད་བྱེད་ཀྱི་སེམས་གྱ་གྱུ་མི་འབྱུང་པ་སོགས་ལུས་ངག་ཡིད་གསུམ་པོ་གནས་ངན་ལེན་གྱིས་དབེན་ཞིང་དག་པ་དང་། ཟས་གོས་ལ་སོགས་པའི་རྙེད་བཀུར་འདོད་པ་མ་ཡིན་པས། །ཕྱག་དར་ཁྲོད་པ་སོགས་སྦྱངས་པའི་ཡོན་ཏན་ཡང་དག་པར་ལེན་པ་དང་། །སེར་སྣ་སོགས་ཕྱིན་དྲུག་གི་མི་མཐུན་ཕྱོགས་མེད་པ་དང་ལྡན་པ་དང་། སྒོམ་བྱུང་གིས་སྟོང་བ་་དང་རྟེན་འབྱུང་ཕན་ཚུན་གྲོགས་སུ་གྱུར་པས་ཅི་བྱེད་ཐམས་ཅད་ཆོས་ཉིད་དང་ལྡན་པར་རམ་མཐུན་པར་སྤྱོད་པའི་རྣལ་འབྱོར་དང་ལྡན་པར་འགྲོ་བས་ཁྱུ་མཆོག་དང་། ། བདག་གཞན་བརྗེ་བ་ལྷག་པར་གོམས་པས་རྟག་ཏུ་སེམས་ཅན་ལ་མ་འཚོ་བར་ཕན་པའི་ཆོས་གཞན་དོན་དུ་དམྱལ་བར་་སྐྱེ་བ་སོགས་འདོད་པ་སྟེ། །དྲུག་ནི་རྩེ་མོའི་རྟགས་དང་། །ཆོས་ཉིད་ལ་ཡོདཆེས་ཤིང་སངས་རྒྱས་ཐོབ་བྱེད་ཀྱི་ཐབས་ཤེས་པ་ལ་མཁས་པས་ལམ་གཞན་ལ་སྟོན་པ་གཞན་གྱིས་བཀྲིར་མི་བཏུབ་པ་དང་། ། ཟས་གཅོད་པ་དང་མེ་ལྔ་བསྟེན་པ་ལ་སོགས་པའི་ལམ་བཅོས་ལ་ཉེ་བར་སྟོན་པའི་བདུད་ཉིད་དུ་རྟོགས་པས་བདུན་གྱི་ཡུལ་ལས་འདས་ཤིང་། །སྤྱིན་པ་སོགས་ལ་འཁོར་གསུམ་རྣམ་པར་དག་པར་སྤྱོད་པ་ལ་གཞན་གྱི་དྲིང་མི་འཇོག་པས་སྒོ་གསུམ་གྱི་སྤྱྱོད་པ་ཐམས་ཅད་ལ་སངས་རྒྱས་དགྱེས་པ་སྟེ། །སྔ་མ་གཉིས་ནི་བཟོད་པ་དང་། ཐ་མ་གཅིག་པུ་ཆོས་མཆོག་གི་རྟགས་ཏེ། །རྩ་བར། །གཟུགས་ལ་སོགས་ལས་ལྡོག་པ་དང་། །སོགས་སོ། །མཐོང་ལམ་གྱི་རྟགས་ལ། །རྩ་བར། །མཐོང་བའི་ལམ་ལ་བཟོད་པ་དང་། །ཞེས་སོགས་ལྟར། །",
        "id": "5f4a6b16-b695-4e76-aad0-3803dbf2e7ab"
    },
    {
        "segment_content": "ཤེས་བཟོད་སྐད་ཅིག་མ་བཅུ་དྲུག་གི་ལག་རྗེས་ཀྱི་རྟགས་བཅུ་དྲུག་ནི། བསམ་གཏན་བཞི་ལ་སོགས་ཏེ། །བསམ་གཏན་བཞི་ལ་སོགས་པའི་ཉམས་འཇུག་དགུ་ལ་རྩེ་གཅིག་ཏུ་བསམ་གཏན་བྱེད་ཀྱང་། །བསམ་གཏན་བཞི་སོགས་དེ་དག་གི་བདེ་བ་ལ་ཞེན་པས་མི་གནས་པས་དེ་དག་གིས་འཁོར་བར་སྐྱེ་བ་འཕེན་པའི་ཡན་ལག་ཡོངས་སུ་ཟད་པ་དང་།  གཟུགས་སྒྲ་སོགས་ལ་བདེན་ཞེན་ཀུན་བཏགས་ཀྱི་འདུ་ཤེས་ལྡོག་པས་སྙན་པ་དང་གྲགས་པ་སོགས་འདོད་པ་མ་ཡིན་པ་དང་། ། བྱང་ཆུབ་གྱི་སེམས་ཤིན་ཏུ་བརྟན་པ་སངས་རྒྱས་ཀྱིས་བྱིན་གྱིས་བརླབ་པས་གཞན་ལ་ཁྲོ་བ་སོགས་ཀྱིས་སེམས་ཀུན་ནས་དཀྲིས་པ་མེད་པ་དང་། །དེའི་ལུགས་ཀྱིས་བསྟན་པ་ཐེག་དམན་ལས་སེམས་རྣམ་པར་ལྡོག་པ་སྟེ། འདི་བཞི་ནི་སྡུག་བསྔལ་ཤེས་བཟོད་བཞི་དང་།  མཐོང་སྤང་མི་དགེ་བའི་ས་བོན་ཟད་པས་ལུས་སེམས་ཡང་བའི་ཤིན་སྦྱངས་ཀྱི་བདེ་བ་ཁྱད་པར་ཅན་དང་ལྡན་པས་ཁྱིམ་པར་གྱུར་ན་ཡང་རྟག་ཏུ་འདོད་པའི་ཡོན་ཏན་གྱི་དངོས་པོ་ཀུན་ལ་མ་ཆགས་པར་སེམས་ཅན་འདུལ་བའི་ཐབས་ལ་མཁས་པས་སྤྱོད་པ་དང་། །དེའི་ཤུགས་བསྟན་དེ་དག་གི་ཉེས་དམིགས་མངོན་སུམ་དུ་མཐོང་བས་དེས་མ་གོས་པའི་ཚངས་པར་སྤྱོད་པ་དང་། ། བྱང་ཆུབ་ཀྱི་སེམས་མི་བརྗེད་པ་ལ་དབང་པའི་སྐྱེས་བུ་དམ་པའི་ཆོས་ཉིད་ཀྱིས་རང་ཉིད་ཀྱི་འཚོ་བའི་ཕྱིད་ནི་ཚོང་དང་ཞིང་ལས་སོགས་གཞན་ལ་གནོད་པས་ཡ་ང་བའི་ཐབས་ཀྱིས་ལངས་སྤྱོད་འཚོལ་བར་མི་བྱེད་པས་འཚོ་བ་དག་དང་། ། ཉོན་མོངས་པའི་སེམས་ཀྱིས་གཞན་ལ་གནོད་ཕྱིར་མངོན་སྤྱོད་ཀྱི་དྲག་ཤུལ་སྦྱོར་སྔགས་དང་།  བུད་མེད་དབང་དུ་སྡུད་པའི་སྦྱོར་སྔགས་དང་སྨན་ས་རྩིས་སོགས་ཚོལ་བར་མི་བྱེད་ཅིང་། ། འདོད་པ་བསྟན་པའི་ལས་ཅན་སྤྲུམ་མ་སོགས་ལས་བུ་ཕོ་དང་བུ་མོ་འབྱུང་བར་གྱུར་ཞེས་ལུང་སྟོན་པར་མི་བྱེད་པ་སོགས་ལུས་ངག་ཡིད་གསུམ་ལས་རྣམ་པར་དག་པ་སྟེ། །བཞི་ནི་ཀུན་བྱུང་ཤེས་བཟོད་བཞི་དང་། །ཕུང་པོ་སོགས་དང་། །བྱང་ཆུབ་ཀྱི་བར་ཆད་བྱེད་པའི་ཆོས་མཚོན་བྱེད་རྐུན་པོའི་གཏམ་དང་། །གཉེན་པོས་སྤང་བྱ་ལ་གནོད་པ་མཚོན་པའི་གཡུལ་ལམ་འཐབ་མོའི་གཏམ་དང་། ། སེར་སྣ་ནས་ཤེས་འཆལ་གྱི་བར་གྱི་གཏམ་རྣམས་ལས་རབ་ཏུ་དབེན་པ་སྟེ། །དེ་དག་ལ་སྤྱོར་བ་དང་རྗེས་སུ་སྦྱོར་བ་བཀག་པའི་སྟོང་པ་ཉིད་ཀྱི་ཤེར་ཕྱིན་མཆོག་ལ་བརྩོན་པས་སེམས་ཅན་ཐམས་ཅད་ལ་ལུས་ངག་གིས་འཐབ་རྩོད་དང་བྲལ་ཞིང་། །ཡིད་ཀྱིས་བྱམས་པའི་སེམས་ཀྱང་ཤིན་ཏུ་བརྟན་པས། ཀུན་མཁྱེན་འདོད་པའི་སེམས་བསྐྱེད་དང་མི་འབྲལ་བར་གནས་ཤིང་། །རྒྱལ་བས་བྱང་ཆུབ་ལ་སོགས་པའི་ཆོས་རྡུལ་ཙམ་ཡང་མི་དམིགས་པར་བསྟན་པ་ལ་དེ་ལྟར་རྟག་ཏུ་གཞོལ་བའི་སེམས་དང་ལྡན་པ་དང་། ། དེ་ལྟར་ཤེར་ཕྱིན་ལ་བརྩོན་པས་ཚེ་རབས་ཕྱི་མ་རྣམས་སུ་མཐའ་འཁོབ་སོགས་ཀྱི་ཡུལ་མཐའ་སྟེ་ངན་པ་སྤངས་ནས་སངས་རྒྱས་བཞུགས་པའི་ཡུལ་སོགས་སུ་སྐྱེ་བ་འཛིན་པར་འགྱུར་རོ། ། ཡང་བདུད་ལ་སོགས་པས་ཐེ་ཚོམ་ཇི་ལྟར་བསྐུར་ཡང་མཁྱེན་གསུམ་གྱི་བདག་ཉིད་ཀྱི་རང་གིས་གསུམ་ལ་དོགས་པ་མེད་པར་རྟག་ཏུ་རི་རབ་དང་འདྲ་བར་བརྟན་པར་གནས་པ་དང་། ། རྣམ་མཁྱེན་ལ་སོགས་པའི་ཆོས་ཀྱི་ཕྱིར་སྲོག་ཀྱང་སེར་སྣ་མེད་པར་འདོར་ཞིང་ཤེར་ཕྱིན་གྱི་རྣལ་འབྱོར་ལ་རབ་ཏུ་བརྩོན། །ཞེས་ཤེས་བཟོད་ཕྱི་མ་བརྒྱད་དེ། །བཅུ་དྲུག་གི་རྟགས་རྣམས་བསྟན་ཏེ། །རྩ་བར། །གཟུགས་སོགས་འདུ་ཤེས་ལྡོག་པ་དང་། །སོགས་སོ། །",
        "id": "90fe6533-ef4c-44a9-9760-1eae22d6450d"
    },
    {
        "segment_content": "སྒོམ་ལམ་ཕྱིར་མི་ལྡོག་པའི་རྟགས་བཤད་པ་ལ་ཞར་བྱུང་སྒོམ་ལམ་དང་། །རྟགས་དངོས་བཤད་པ་གཉིས།  །དང་པོ་ལ། ཐེག་ཆེན་སྒོམ་ལམ་གྱི་ཁྱད་པར་དང་། ཁྱད་གཞི་སྒོམ་ལམ་དང་། དེའི་དབྱེ་བ་བཤད་པའོ། །",
        "id": "e4d22a4d-9b10-4dad-933f-813de0334bfd"
    },
    {
        "segment_content": "གཟུགས་དང་ཚོར་དང་སོགས་ཏེ། གཟུགས་ལ་སོགས་པའི་ཕུང་པོ་ལྔ་ཟབ་སྟེ། དེ་ལྔའི་མ་བཅོས་པའི་རང་བཞིན་ནི་རྒྱུའི་མཚན་མ་མེད་ཅིང་འབྲས་བུ་དང་ངོ་བོའི་སྤྲོས་པས་རབ་ཏུ་ཞི་བ། དཔེར་ན་མདའ་འཕངས་པས་རྒྱ་མཚའི་གཏིང་ལ་ཐུག་པའི་ཚད་འཚོལ་བ་ལྟར། །དོན་དམ་ལ་དཔྱོད་པའི་ཤེས་རབ་ཀྱིས་ནི་བརྟགས་ཤིང་བཙལ་ན་ཕུང་པོར་མིང་གིས་བཏགས་པའི་དོན་ནམ་གཏིང་མི་རྙེད་པས་སྒྲོ་འདོགས་དང་། དེས་ན་མིང་གིས་བཏགས་ཙམ་དུ་གྲུབ་པས་སྐུར་འདེབས་ཀྱི་མཐའ་གཉིས་ལས་གྲོལ་བའི་ཕྱིར། །ཞེས་ཡུལ་དེ་བཞིན་ཉིད་ཟབ་པས་ཡུལ་ཅན་སྒོམ་ལམ་ཟབ་པར་བསྟན་ཏེ། །རྩ་བར། །སྒོམ་པའི་ལམ་ནི་ཟབ་པ་སྟེ། །སོགས་སོ། །",
        "id": "71ed3e26-0235-4f56-b27a-7d824f37fb83"
    },
    {
        "segment_content": "གཉིས་པ་ནི། བྱང་ཆུབ་སེམས་དཔའ་གང་ཞིག་སོགས་ཏེ། །བྱང་ཆུབ་སེམས་དཔའ་སྒོམ་ལམ་ལ་གནས་པ་གང་ཞིག་དེ་ལྟར་མཐའ་གཉིས་ལས་གྲོལ་བས་ཟབ་པར་གྱུར་ཅིང་། ཐེག་པ་སྦྱོར་ལམ་དང་། །དོན་དམ་མཐོང་ལམ་དང་། །ཆགས་པ་མེད་པ་སྒོམ་ལམ་རྣམས་གྱིས་ཡུལ་གང་ལ་དོན་དམ་པར་ཕུང་པོ་སོགས་ཡོད་པ་མིན་པའི་ཆོས་ཟབ་པ་འདི། ཡང་དང་ཡང་དུ་སེམས་ཤིང་འཇལ་ནས་ངེས་པར་རྟོགས་པའི་སྒོམ་ལམ་པ་དེའི་ཉིན་གཅིག་ལ་བསོད་ནམས་ཡང་དག་པར་སྒྲུབ་པ་ནི། །དེ་ལས་ཅི་ཙམ་ཞིག་འབྱུང་བ་ཡོད་ཅེ་ན། ། དཔེར་ན་འདོད་ཆགས་ཀྱི་ཆོས་ལ་སྤྱོད་པའི་སྐྱེས་བུ་ཞིག་བུད་མེད་དང་ཕྲད་པའི་དུས་བཏབ་པ་དེའི་ཉིན་གཅིག་ལ། །བུད་མེད་འོང་ངམ་མི་འོང་སྙམ་པ་ལ་སོགས་པའི་སེམས་ཀྱི་རྣམ་རྟོག་ཇི་སྙེད་འབྱུང་བ་དེ་སྙེད་ཀྱི་བསྐལ་པར་འཁོར་བ་ཕྱིར་བསྙིལ་བར་འགྱུར་བ་ལ་སོགས་པའི་བསོད་ནམས་བྱང་སེམས་དེས་ཐོབ་པར་འགྱུར་རོ། །ཞེས་སྒོམ་ལམ་གྱི་ངོ་བོ་ཕན་ཡོན་དང་བཅས་པ་བསྟན་ཏེ། །རྩ་བར། །ངེས་འབྱེད་ཡན་ལག་དང་མཐོང་བའི། །སོགས་སོ།",
        "id": "069eb855-b056-4ce8-89bb-90513f625767"
    },
    {
        "segment_content": "།གསུམ་པ་ལ། །དབྱེ་བ་དངོས་དང་། །རྩོད་སྤོང་གཉིས་ལས།  །དང་པོ་ལ།",
        "id": "56db7624-b7a2-4285-b1ab-c8bcd0a5e703"
    },
    {
        "segment_content": "སྒོམ་ལམ་ཆུང་ངུ་སྐོར་གསུམ་ནི། །བྱང་ཆབ་སེམས་དཔའ་གང་ཞིག་བསྐལ་མང་སོགས་ཏེ། །དམིགས་ཅན་གྱི་བྱང་སེམས་གང་ཞིག་བསྐལ་མང་བྱེ་བ་སྟོང་དུ་ཉན་ཐོས་དགྲ་བཅོམ་པ་དང་རང་རྒྱལ་རྣམས་ལ་སྦྱིན་པ་གཏོང་བར་བྱེད་ཅིང་། །རང་གི་ཚུལ་ཁྲིམས་ལེགས་པར་སྲུང་བར་བྱེད་ཀྱང་། །བྱང་སེམས་གང་གིས་སྒོམ་ལམ་ཆུང་དུ་སྐོར་གསུམ་གྱི་ཤེས་རབ་ཕ་རོལ་ཕྱིན་མཆོག་སྒོམ་པ་དང་ལྡན་པའི་ཆོས་ཡུམ་གཞན་ལ་སྟོན་པའམ་བརྗོད་པའི་ལེགས་ཚོགས་ལ། ། སྔ་མའི་སྤྱིན་པ་དང་ཚུལ་ཁྲིམས་ཀྱིས་ཆར་ཡང་མི་ཕོད་ཅེས་ཟིལ་གྱིས་གནོན་བྱ་དམིགས་ཅན་དགེ་བ་བསྟན་པས་སྒོམ་སྤང་ཆེན་པོ་སྐོར་གསུམ་སྤང་བྱར་དང་། །ཟིལ་གྱིས་གནོན་བྱེད་དམིགས་པ་མེད་པའི་ཆོས་ཀྱི་སྦྱིན་པ་བསྟན་པས་སྒོམ་ལམ་ཆུང་ངུ་སྐོར་གསུམ་གཉེན་པོར་བསྟན་ནོ། སྤང་གཉེན་གྱི་བསྟན་ཚུལ་འདི་འོག་མ་རྣམས་ལ་ཡང་ཤེས་པར་བྱ་དགོས་སོ། །",
        "id": "b85d3127-b132-4ba4-a640-322f96aa3c04"
    },
    {
        "segment_content": "འབྲིང་སྐོར་གསུམ་ནི། ། བྱང་ཆུབ་སེམས་དཔའ་གང་ཞིག་ཤེས་རབ་མཆོག་ཞེས་སོགས་ཏེ། །བྱང་སེམས་གང་ཞིག་སྒོམ་ལམ་འབྲིང་གི་ཤེས་རབ་མཆོག་མཉམ་བཞག་ཏུ་བསྒོམས་ཏེ། ། དེ་ལས་རྗེས་ཐོབ་ཏུ་ལངས་ནས་བདེན་འཛིན་གྱིས་དགོས་པ་མེད་པའི་ཆོས་ཡུམ་གཞན་ལ་བརྗོད་ཅིང་དེའི་དགེ་བ་རྫོགས་བྱང་དུ་བསྔོ་ན་དེ་དང་མཉམ་པའི་དགེ་བ་འཇིག་རྟེན་གསུམ་ན་མེད་པས། །སྔ་མ་ལས་ཀྱང་ལྷག་པར་ཟིལ་གྱིས་གནོན་ནོ། །ཞེས་པའོ། །",
        "id": "3e2a839d-0f56-42c0-8726-48f3c85830d4"
    },
    {
        "segment_content": "ཆེན་པོ་སྐོར་གསུམ་ནི། ། བསོད་ནམས་དེ་ཡང་སོགས་ཏེ། །དེ་ལྟང་ཆོས་སྦྱིན་བསྔོ་བའི་བསོད་རྣམས་དེ་ཡང་བཏགགས་དོན་བཙལ་ན་མི་རྙེད་པས་གསོ་དང་། བདེན་པས་སྟོང་པས་སྟོང་བ་དང་། །སྣང་ཚུལ་གནས་ཚུལ་མི་མཐུན་པས་གསོབ་དང་། །རྒྱུ་རྐྱེན་གྱིས་བཅོས་བ་ཙམ་ཡིན་པས་ཡ་མ་རླ་དང་། །རྒྱ་མ་ལྟར་སྣང་ཙམ་ཡིན་པས་སྙིང་པོ་མེད་པར་ཤེས་དེ་ལྟར་བདེ་གཤེགས་རྣམས་ཀྱི་ཤེས་རབ་སྒོམ་ལམ་ཆེན་པོ་ལ་སྤྱོད་ན་དེའི་ཚེ་བསོད་ནམས་དཔག་མེད་ཡོངས་སུ་འཛིན་པས་སྔ་མ་ལས་ཀྱང་ལྷག། །ཅེས་པ་དེ་རྣམས། །རྩ་བར། དེ་ནི་རྒྱུ་ཆགས་ཡིན་པའི་ཕྱིར། །སོགས་སོ།",
        "id": "1f5293fa-76c7-422a-961a-d2196f76d70e"
    },
    {
        "segment_content": "།གཉིས་པ་རྩོད་སྤོང་ལ། །སྒོམ་ལམ་རེ་རེ་ལ་ཡང་བསོད་ནམས་གྲངས་མེད་གཞལ་མེད་སོགས་སྐྱེད་པར་གསུངས་པས། །སྐོར་དགུ་ཙམ་དུ་གྲངས་ངེས་པ་མི་འཐད་ཅེས་གྲངས་ངེས་ལ་རྩོད་པ་དང་། བྱེད་པ་ལ་རྩོད་པ་གཉིས་ཀྱི།  ཕྱི་མ་ལ་དོན་དམ་དང་ཀུན་རྫོབ་ལ་ལྟོས་པའི་རྩོད་པ་གཉིས་ལས།   དང་པོའི་དོགས་པ་སེལ་ཚུལ་ནི།",
        "id": "4b6d118e-b4e3-4ee8-8a73-7d0e3ca2c836"
    },
    {
        "segment_content": "སངས་རྒྱས་ཀྱིས་བཤད་སོགས་ཏེ། །དེ་ལྟར་སྒོམ་ལམ་པས་སངས་རྒྱས་ཀྱིས་ཚད་མ་གསུམ་དང་མི་འགལ་བས་རིམ་པ་ལྟར་བཤད་པ་དང་རབ་ཏུ་སྦྱར་ཞིང་རབ་ཏུ་བསྟན་པའི་ཤེར་ཕྱིན་ལ་སོགས་པའི་ཆོས་འདི་ཐམས་ཅད་དོན་དམ་པར་མིང་གིས་བརྗོད་པ་ཙམ་དུ་ཟད་པར་ཤེས་ན།  དེ་ལྟར་བུའི་ཆོས་ཀྱི་དབྱིངས་ཀྱི་རང་བཞིན་སྒོམ་ལམ་ལ་སྤང་བྱ་ཟད་པ་མེད་ཅིང་གཉེན་པོ་འཕེལ་བ་མེད་པར་ཐལ། དེས་སྤང་བྱ་འདི་འདྲ་སྤངས་པས་གཉེན་པོ་འདི་འདྲར་འཕེལ་ལོ་ཞེས་བསྐལ་པ་བྱེ་བ་ཁྲག་ཁྲིག་མང་པོར་བརྗོད་པར་བྱས་ཀྱང་བརྗོད་པ་ཙམ་དུ་ཟད་པའི་ཕྱིར་རོ་ཞེ་ན།  ལན་ནི། །དོན་དམ་པར་ཟ་ན་འཕེལ་མེད་པ་དེ་ལྟར་ཡིན་ཀྱང་ཐ་སྙད་མིང་ཙམ་དུ་ནི་རྒྱལ་བ་རྣམས་ཀྱི་ཕར་ཕྱིན་གྱི་ཆོས་རྣམས་ཀྱང་འཕེལ་འགྲིབ་ཏུ་རུང་ངོ་ཞེས་ཡོངས་སུ་བསྒྲགས་པས། ། དེ་ལྟར་རྣམས་ལ་སྤྱོད་ཅིང་སྒྱུ་མ་ལྟ་བུར་བྱང་ཆུབ་ཏུ་ཡོངས་སུ་བསྔོ་ཞིང་བདེན་པར་ཞེན་པའི་རློམ་སེམས་མེད་པའི་བྱང་སེམས་ནི། །སྤང་བྱས་ཉམས་པ་མེད་ཅིང་གཉེན་པོ་འཕེལ་ཏེ་སངས་རྒྱས་ཀྱི་བྱང་ཆུབ་མཆོག་ལ་རེག་པར་འགྱུར་རོ། །ཞེས་ཀུན་རྫོབ་ཏུ་ཁྱབ་པ་མེད་པའི་ལམ་སྟོན་ནོ། ། དེ་དག་གི་ཤུགས་ཀྱིས་གྲངས་ངེས་ལ་རྩོད་པའི་ལན་ཀྱང་བསྟན་པར་འགྱུར་ཏེ། །དེ་རྣམས་རྩ་བར། །གྲངས་མེད་ལ་སོགས་བསྟན་པ་རྣམས། །སོགས་སོ།",
        "id": "d7f80c6c-1bdf-4362-9ad0-f9493d72f9b7"
    },
    {
        "segment_content": "།གཉིས་པ་ཀུན་རྫོབ་ལ་ལྟོས་པའི་རྩོད་ལན་ནི། །དོན་དམ་པར་དེ་ལྟར་ཡིན་དུ་ཆུག་ནའང་ཀུན་རྫོབ་ཏུ་ཡང་ཚོགས་ལམ་ནས་ས་བཅུ་པའི་བར་གྱི་བྱང་ཆུབ་ཀྱི་སེམས་གཉིས་ཀྱིས་སངས་རྒྱས་ཀྱི་བྱང་ཆུབ་ལ་རེག་མི་ནུས་ཏེ། ། སེམས་བསྐྱེད་དེ་དག་གི་སྐད་ཅིག་སྔ་མས་མི་རེག ། ཕྱི་མས་ཀྱང་མ་ཡིན་པའི་ཕྱིར། །དང་བོ་ལྟ་ན། །དེ་སྐད་ཅིག་མ་གཅིག་ཙམ་ལ་སངས་རྒྱས་ཆོས་མཐའ་དག་སྐྱེད་པའི་ནུས་པ་མེད་ཅིང་། ། ཕྱི་མ་ལྟར་ན་སྐད་ཅིག་ཕྱི་མ་རྣམས་གཅིག་ཅར་དུ་འབྱུང་བས་མིན་དེ་རྣམས་རིམ་ཅན་དུ་འབྱུང་བས་མིན། །དང་པ་ལྟར་ན། །སེམས་ཅན་རྣམས་ཀྱི་རྣམ་པར་ཤེས་པའི་རྒྱུ་རེ་རེ་་བ་དང་འགལ་ལོ། །གཉིས་པ་ལྟར་ན། །དེ་རྣམས་སྔ་ཕྱི་རེ་རེའི་འཇིག་པས་ལྷན་གཅིག་ཏུ་ཚོགས་པ་མེད་པས་ན། །ཇི་ལྟར་བྱང་ཆུབ་སྐྱེད་ཅེ་ན། ། དེའི་ལན་ལ། །ཕན་ཚུན་མ་ལྟོས་པའི་སེམས་བསྐྱེད་སྐད་ཅིག་རེ་རེ་བས་བྱང་ཆུབ་་ཀྱི་རྒྱུ་མི་བྱེད་ཀྱང་བལྟོས་པའི་སྐད་ཅིག་རེ་རེས་་ཀྱང་དེའི་རྒྱུ་བྱེད་ཚུལ་སྦྱིར་བསྟན་པ་ནི། །འབྲུ་མར་སོགས་ཏེ། །འབྲུ་མར་གྱི་མར་མེའི་སྙིང་པོ་དང་། ། མེ་ལྕེ་འབར་བ་གཉིས་ཕྲད་པ་སྐད་ཅིག་དང་པོ་ཡིས་སྙིང་པོའམ་སྡོང་བུ་རྫོགས་པར་འཚིག་པ་མིན་སོགས་སོ། ཁྱད་པར་སེམས་བསྐྱེད་སྐད་ཅིག་དང་པོས་བྱང་ཆུབ་ཀྱི་རྒྱུ་བྱེད་ཚུལ་ནི། ། ས་བོན་ལས་ནི་སོགས་ཏེ། །བྱང་ཆུབ་ཤིང་གི་ས་བོན་ལས་དེའི་མྱུ་གུ་མེ་ཏོག་འབྲས་བུ་དང་བཅས་པའི་སྡོང་བུ་རྒྱ་ཆེ་བ་རྣམས་རིམ་པས་འབྱུང་ཞིང་། །ས་བོན་དེ་ཡང་སྡོང་བུའི་དུས་སུ་འགག་ལ་དང་པོའི་ས་བོན་དེ་མེད་ན་བྱང་ཆུབ་ཀྱི་ཤིང་ཡང་མེད་པར་འགྱུར་ན་དེ་མིན་པ་ལྟར། །དེ་བཞིན་དང་པོའི་སེམས་ཀྱང་ཡོག་ས་སོ། །",
        "id": "e928247a-fc2a-4da8-93cf-842d69492de6"
    },
    {
        "segment_content": "སེམས་སྐྱེད་སྐད་ཅིག་གཉིས་པས་དེའི་རྒྱུ་བྱེད་ཚུལ་ནི། ། ས་བོན་རྙེད་ནས་སོགས་ཏེ། ས་བོན་ལས་སྐད་གཉིས་པའི་ངོ་བོ་ནས་ལ་སོགས་པའི་འབྲུ་དང་སཱ་ལུ་སོགས་འབྱུང་ལ། ། ས་བོན་དེ་ཡི་འབྲས་བུ་དེ་དག་གི་ངོ་བོ་ནི་ས་བོན་དེ་ལ་ཡོད་པ་མིན་ཅིང་། རྫས་རྒྱུན་ནི་མེད་པའང་མིན་པ་དེ་ལྟར་སེམས་བསྐྱེད་སྐད་ཅིག་དང་པོའི་སྟོབས་ཀྱིས་སྐད་ཅིག་གཉིས་པའི་སེམས་སྐྱེད་དེ།  རྒྱལ་བ་རྣམས་ཀྱི་བྱང་ཆུབ་འདི་ནི་དོན་དམ་པར་ན་ཕན་ཚུན་ལྟོས་པའི་དངོས་པོའི་རང་བཞིན་བྲལ་བས་སྒྱུ་མ་ལྟ་བུར་ལྟོས་ནས་འབྱུང་བར་འགྱུར་རོ། །ཞེས་པའོ།  དེ་དག་གི་དོན་བསྡུས་ནས། །སེམས་བསྐྱེད་སྔ་མ་རྣམས་ཀྱིས་ཕྱི་མ་རྣམས་ཀྱི་ནུས་པ་འཕེལ་ཏེ་རྫོགས་པའི་བྱང་ཆུབ་ཀྱི་རྒྱུ་བྱེད་ཚུལ་བསྟན་པ་ནི། །ཆུ་ཡི་ཐིགག་པས་སོགས་ཏེ། ཆུ་ཡི་ཐིགས་པས་བུམ་པའི་ནང་སྟོང་པའི་ཆ་དང་པོ་ནས་ཐ་མའི་བར་སོགས་སོ། །དེ་རྣམས་རྩ་བར། །སེམས་ནི་སྔ་མས་སོགས་སོ། །",
        "id": "0225fd3c-5fe8-4b6b-96e8-e70e755e6e56"
    },
    {
        "segment_content": "གཉིས་པ་རྟགས་དངོས་ནི། སྟོང་པ་མཚན་མེད་སོགས་ཏེ། །དེ་ཡང་ཟབ་པ་བརྒྱད་ཀྱི་དོན་ནི། །འདུས་བྱས་ཀྱི་ཆོས་རྣམས་དོན་དམ་པར་སྐྱེ་འགག་མི་བྱེད་ཀྱང་བྱེད་པ་ལྟར་སྣང་བ་དང་།ལམ་གྱི་སྐབས་ཐམས་ཅད་དུ་དེ་བཞིན་ཉིད་སྒོམ་ཀྱང་སྙིང་རྗེས་དེ་རང་དོན་དུ་མངོན་དུ་མི་བྱེད་པ་དང་། །ཆོས་ཐམས་ཅད་སྤྲོས་བྲལ་ལ་སྦྱིན་སོགས་སྒྲུབ་ཏུ་མེད་ཀྱང་ཀུན་རྫོབ་ཏུ་དེ་དག་རྣམ་པ་དུ་མ་སྒྲུབ་པ་དང་། ། མི་རྟོག་ཡེ་ཤེས་ཀྱིས་སྤྲོས་པ་མ་མཐོང་བ་ཉིད་དེ། ཁོ་ན་ཉིད་མཐོང་པ་ཡིན་པ་དང་། སྦྱིན་སོགས་ལ་མཚན་མར་མི་སྤྱོད་པ་ཐ་སྙད་དུ་དེ་དག་ལ་སྤྱོད་པ་ཡིན་པ་དང་། །སྟོང་ཉིད་ལ་གནས་པའི་ངོར་བསྒྲུབ་བྱ་སྒྲུབ་བྱེད་གཉིས་མེད་ཀྱང་ལས་ཐམས་ཅད་སྒྲུབ་པ་དང་། །ཀུན་རྫོབ་ཏུ་ཚོགས་གཉིས་ཡོངས་སུ་རྫོགས་པ་ལས་དོན་དམ་པར་དེའི་འབྲས་སུ་སངས་རྐྱས་ཉིད་མི་འཐོབ་པ་སྟེ། །རིམ་པ་ལྟར། ། སྐྱེ་བ་ཟབ་པ་ནས་། ཐབས་མཁས་ཟབ་པའི་བར་ཀྱི་དོན་ཏེ། །དེ་དག་སྐྱེ་བོ་མངོན་ཞེན་ཅན་གྱི་ངོར་ཤིན་ཏུ་འགལ་བ་ལྟར་སྣང་ནས་བློར་མི་ཤོང་བས་ན་ཟབ་པ་ཞེས་པའོ། །དེ་རྣམས་འདིར་རྣམ་ཐར་སྒོ་གསུམ་དུ་འདུད་རུང་ངམ་སྙམ་སྟེ། འདི་ལྟར་དོན་དམ་པར་ན་སྐྱེ་བ་དང་། །འགག་པ་དང་། དེ་བཞིན་ཉིད་དང་། །ཤེས་བྱ་བཞི་ནི་ལུས་ཀྱིས་སྟོང་པོ་དང་། ། ཤེས་པ་ནི་བྱེད་པ་པོའི་མཚན་མར་མེད་པ་དང་། །སྤྱོད་པ་དང་། །གཉིས་སུ་མེད་པར་སྤྱོད་པ་དད་། །ཐབས་ལ་མཁས་པ་རྣམས་ནི། བྱ་བར་སྨོན་པ་མེད་པར་ཀུན་རྫོབ་ཏུ་སྒྱུ་མ་ལྟ་བུར་ཆོས་དེ་དག་ཐམས་ཅད་སྤྱོད་ཅིང་མྱང་འདས་ཀྱི་མཐར་མི་རེག་ལ་འཁོར་བའི་མཚན་མར་མི་སྤྱོད་ལ། ། དཔེར་ན་མཉམ་པ་མཁསཔ་གནོད་པ་མེད་པར་རྒྱ་མཚོའི་ཕར་ཚུར་འགྲོ་ཡང་རྒྱ་མཚོའི་ཕར་ཚུན་གྱི་མཐའ་གཉིས་དང་དེ་གཉིས་ཀྱི་དབུས་རྒྱ་མཚོར་གནས་པ་མེད་པ་བཞིན་དུ། །སྲིད་ཞིའི་མཐའ་གཉིས་དང་དེ་གཉིམ་གྱི་དབུས་ཐེག་ཆེན་ལམ་ལ་ཡང་ཞེན་པས་མི་གནས་པའི་བྱང་སེམས་དེ་ཟབ་པའི་ཆོས་བརྒྱད་ཐུགས་སུ་ཆུད་པའི་རྟགས་ཁྱད་པར་ཅན་དང་ལྡན་པས་ཕྱིར་མི་ལྡོག་པའི་དགེ་འདུན་ཡིན་ཞེས་བསྟན་ཏེ།རྩ་བར། སྐྱེ་བ་དང་ནི་འགགས་པ་དང་། སོགས་སོ། །",
        "id": "37ed1278-ac82-4afb-80ce-5078722551e2"
    },
    {
        "segment_content": "མཚོན་བྱེད་ཀྱི་ཆོས་དགུ་པ་ཆོས་སྐུ་སྒྲུབ་བྱེད་ཀྱི་སྲིད་ཞི་མཉམ་ཉིད་ཀྱི་སྦྱོར་བ་ནི། དེ་ལྟར་སྤྱོད་པའི་བྱང་ཆུབ་སེམས་དཔའ་སོགས་ཏེ། །བསྟན་མ་ཐག་པ་དེ་ལྟར་སྲིད་ཞི་རྨི་ལམ་ལྟ་བུར་རྣམ་ཐར་སྒོ་གསུམ་གྱིས་སྤྱོད་པའི་བྱང་སེམས་དེ་རྣམ་བྱང་གི་རྣམ་རྟོག་སྤོང་བས་འདི་སྙམ་དུ། བདག་སྟོབས་བཅུ་ལྡནཔས་སངས་རྒྱས་ཀྱིས་ལུང་བསྟན་པས་མྱུར་དུ་བྱང་ཆུབ་ལ་རེག་གོ་ཞེས་པའི་རློམ་སེམས་མེད་ཅིང་། ། འདི་ལ་ཀུན་ནས་་ཉོན་མོངས་པའི་རྣམ་རྟོག་སྤོང་བས་ལས་འབྲས་ལ་སོགས་པ་ཅི་ཡང་མེད་པར་གྱུར་ཅེས་དོགས་གནས་བྱང་ཆུབ་སྒྲུབ་མི་ནུས་སམ་སྙམ་དུ་སྐྲག་པ་ཡང་མེད་པ་དེ་ལྟར་སྤྱོད་པ་བདེ་གཤེགས་ཀྱི་ཤེས་རབ་ཆོས་ཀྱི་སྐུ་ལ་སྤྱོད་པ་ཡིན། ཞེས་པ་འདི་དག་གི་ཤུགས་ཀྱིས་ཆོས་ཐམས་ཅད་རྨི་ལམ་དང་འདྲ་ན། །ཉིན་པར་ཡང་ལས་ལམ་རྫོགས་པ་མེད་པར་ཐལ། །རྨི་ལམ་ན་དེ་མེད་པའི་ཕྱིར། །ཞེས་པའི་ཀླན་ཀ་དང་པོའི་ལན་ལས་འཕྲོས་ནས་རྨི་ལམ་ན་ལས་བྱས་པ་སད་རྗེས་སུ།  གསོས་བཏབ་ན་ལས་ལམ་དུ་འགྱུར་བ་ཡོད་པར་བཤད་པ་ལ། དེས་ན་རྨི་ལམ་ན་ཡང་ལས་ལམ་རྫོགས་པ་ཡོད་པར་ཐལ། །ཞེས་པ་དང་། དེ་ལ་འདོད་ན། ལས་འབྲས་དོན་དམ་དུ་གྲུབ་པར་འབྱུང་བས་སངས་ཀྱིས་། ལས་ཐམས་ཅད་དང་སེམས་པ་ཐམས་ཅད་དབེན་པའོ། །ཞེས་སོགས་གསུང་བའི་ལུང་དང་འགལ་བར་ཐལ་བ་སྟེ།  དེ་གསུམ་གྱི་ལན་ནི་རབ་འབྱོར་གྱིས་བཏབ་ཅིང་། ཀླན་ཀ་བཞི་བ་རྨི་ལམ་ན་ཡང་ཕྱིན་དྲུག་སོགས་ཚོགས་གཉིས་ཡོངས་སུ་རྫོགས་པར་འགྱུར་བ་སོགས་ཀྱི་ཧ་ཅང་ཐལ་ལོ། །ཞེས་པའི་ལན་ནི་རབ་འབྱོར་གྱིས་དངོས་སུ་མ་བཏབ་པར། །རྗེ་བཙུན་བྱམས་པ་ལ་ཁ་འཕངས་པ་དེ་རྣམས་ཀྱི་དོན་ཀྱང་བསྟན་ཏེ། རྩ་བར། །ཆོས་རྣམས་རྨི་ལམ་འདྲ་བའི་ཕྱིར། སོགས་སོ། །",
        "id": "69fa8709-9bfa-418c-bb76-409048070918"
    },
    {
        "segment_content": "བཅུ་པ་ལོངས་སྐུ་སྒྲུབ་བྱེད་ཀྱི་ཞིང་དག་སྦྱོར་བ་ནི། འཇིག་རྟེན་མགོན་པའི་ལམ་དང་སོགས་ཏེ། དེ་ལྟ་བུའི་བྱང་སེགས་དེས་སྣོད་དང་བཅུད་ཀྱི་འཇིག་རྟེན་ན་རིམ་པ་ལྟར། ཆུ་དང་མུ་གེའི་དགོན་པ་སོགས་དང་། ནད་དང་ཉོན་མོངས་སོགས་དང་བཅས་པར་མཐོང་ནས་སྙིང་རྗེ་འཕེལ་ཏེ་དེ་དག་བསལ་མི་ནུས་སྙམ་དུ་སྐྲག་པ་མེད་ཅིང་།  སྲིང་མོ་གདྒའི་ལྷ་མོ་ལྟར་སངས་རྒྱས་ཀྱི་ཞིང་རྣམ་པ་གཉིས་ཡོངས་སུ་སྦྱོར་བའི་ཕྱིར་གོས་ཆ་གྱོན་ཏེ། ཕྱི་མའི་མུ་མཐར་་དེའི་རྒྱུ་ཚོགས་ལ་རྟག་ཏུ་བརྩོན་ཞིང་དེའི་ཐབས་རབ་ཏུ་ཤེས་ནས་ཞིང་གི་མ་དག་པས་ཡིད་སུན་པ་སོགས་ཀྱིས་ཡོངས་སུ་སྐྱོ་བའི་ཡིད་ནི་རྡུལ་ཙམ་ཡང་སྐྱེར་པར་མི་བྱེད་པར་རྐྱེན་ངན་ལམ་དུ་ཁྱེར་བར་བྱེད་དོ། །ཞེས་པ་དེ་རྣམས་རྩ་བར། སེམས་ཅན་འཇིག་རྟེན་དེ་བཞིན་དུ། །སོགས་སོ།",
        "id": "c04d01a4-ba36-46a5-bb7e-7287590aa776"
    },
    {
        "segment_content": "།བཅུ་གཅིག་པ་སྤྲུལ་སྐུ་སྒྲུབ་བྱེད་ཀྱི་ཐབས་མཁས་སྦྱོར་བ་ལ། ངོ་བོ་སྤྱི་བསྟན་པ་དང་། དབྱེ་བ་རྒྱས་པར་བཤད་པ་གཉིས་ལས། །  དང་པོ་ནི།",
        "id": "5f4a08d3-91cd-466e-8a01-af4fa1b69098"
    },
    {
        "segment_content": "བྱང་ཆུབ་སེམས་དཔའ་རྒྱལ་བའི་ཤེས་རབ་སོགས་ཏེ། ས་བཅུ་་པ་ལ་གནས་པའི་བྱང་ཆུབ་སེམས་དཔའ་རྒྱལ་བའི་ཤེར་ཕྱིན་སྤྱོད་པར་བྱེད་པ་ལ། ཕུང་པོ་ལ་སོགས་པའི་ཆོས་འདི་དག་དོན་དམ་པར་གདོད་ནས་སྟོང་ཞིང་སྐྱེ་བ་མེད་པར་ཤེས་ཀྱང་དུས་མ་ཡིན་པར་མངོན་དུ་བྱེད་པའི་ཕྱིར་དུ་མཉམ་པར་མ་བཞག་པར་སེམས་ཅན་གྱི་ཁམས་ལ་སྙིང་རྗེ་བས་དོན་བྱེད་པ་ལ་འཇུག་པའི།  ཤེས་རབ་དང་སྙིང་རྗེ་གཉིས་ཀྱི་དབུས་ན་གནས་པའི་བར་སྐབས་དེར་ནི་སངས་རྒྱས་ཀྱི་ཆོས་སྟོབས་དང་མ་འདྲེས་པ་སོགས་ཀྱི་རྒྱུ་སྒྲུབ་པ་ལས་དུས་དང་དུས་མིན་ཤེས་པའི་སྟོབས་ཀྱིས་ཉམས་པར་མི་འགྱུར་བར་ཉམས་སུ་ལེན་པ་ནི། ཐབས་ལ་མཁས་པའི་སྦྱོར་བའི་ངོ་བོ་ཡིན། ཞེས་པའོ། །",
        "id": "eac4fa52-806d-4985-b47c-73f9b1e8a2a6"
    },
    {
        "segment_content": "གཉིས་པ་དབྱེ་བ་ལ་བཅུ་ལས།  དང་སྦྱོར་བའི་བར་ཆད་ཀྱི་ཆོས་དགྲ་རྣམས་ལས་འདས་པའི་ཐབས་མཁས་སྦྱོར་བ་ནི། དཔེར་ན་སྐྱེས་བུ་མཁས་པ་ཞེས་སོགས་ཏེ། དཔེར་ན་སྐྱེས་བུ་འཇིག་རྟེན་གྱི་ཐ་སྙད་ལ་མཁས་པ་ངན་པ་ཚར་གཅོད་པ་དང་དམ་པ་སྐྱོང་བར་བྱེད་པའི་རྒྱུ་དཔའ་བོ་ལ་སོགས་པའི་ཡོན་ཏན་ཀུན་དང་ལྡན་ཞིང་། ལུས་་སུམ་ཚོགས་པའི་སྟོབས་ལྡན་གཞན་གྱིས་ཟིལ་གྱིས་གནོན་མི་ཐུབ་པ། ཡོན་ཏན་དེ་དག་ལ་བརྩོན་ཞེས་གཞན་འདུན་པར་བྱེད་པའི་ཐབས་ལུས་ལ་སོགས་པའི་སྒྱུ་རྩལ་གྱི་ཆོ་ག་ཤེས་པ།  མདའ་འཕེན་པ་སོགས་ཀྱི་འཕོང་དང་རི་མོའི་ལས་ལ་སོགས་པའི་བཟོ་བའི་གནས་མང་པོའི་ཕ་རོལ་ཏུ་ཕྱིན་པ།  མ་རུངས་པའི་སྐྱེ་བོ་སླུ་བར་བྱེད་པ་ལ་མཁས་པའི་སྒྱུ་མ་སྒྲུབ་པའི་ཆོ་ག་ཤེས་པ། འགྲོ་བ་སྐྱེ་བོ་དམ་པ་ཡོངས་སུ་བསྐྱང་བའི་དོན་རབ་ཏུ་འམ་གཙོ་བོར་འདོད་པ་ཞིག་ཕ་མ་སོགས་ཉེ་འབྲེལ་ཀུན་ཡོངས་སུ་བསྡུས་ནས། དགྲ་བྱེད་མང་བས་འཇིགས་བཅས་ཀྱི་དགོན་པའི་ལམ་དུ་ཕྱིན་པ་དང་དགྲ་མང་པོ་འོང་བ་ན།  དེ་ཡིས་སྲོག་ལ་མི་ལྟོས་པས་དཔའ་ཞིང་གཞན་གྱིས་ཟིལ་གྱིས་གནོན་མི་ནུས་པས་རྟུལ་ཕོད་པའི་སྐྱེས་བུ་མང་པོ་སྤྲུལ་ཏེ། དགྲ་ལས་འདས་ནས་དགོན་པ་ལས་བརྒལ་ཏེ་བདེ་བར་སོང་ཞིང་སླར་ཡང་གཉུག་མའི་ཁྱིམ་དུ་ཕྱིར་འོང་བ་ལྟར།  དེ་བཞིན་དུ་སེམས་ཅན་གྱི་དོན་བྱེད་པ་དེའི་ཚེ་བྱང་ཆུབ་སེམས་དཔའ་སྦྱོར་བའི་བར་ཆད་ཀྱི་ཆོས་འཇོམས་པ་དང་། སེམས་ཅན་སྐྱོང་བའི་ཐབས་ལ་མཁས་པ་ཡང་སེམས་ཅན་ཁམས་རྣམས་ཀུན་ཏུ་སྙིང་རྗེ་ཆེས་ཆེར་སྐྱེད་ཅིང་། ལྷའི་བུ་ལ་སོགས་པའི་བདུད་བཞི་དག་དང་། ཉན་རང་གིས་གཉིས་ལས་ཀྱང་རབ་ཏུ་འདས་ནས་་རྣམ་ཐར་སྒོ་གསུམ་གྱི་ཏིང་འཛིན་མཆོག་ལ་གནས་ཤིང་དུས་མ་ཡིན་པར་བྱང་ཆུབ་ལརེག་པར་མི་བྱེད་ཅེས་པའོ། །",
        "id": "6f368caf-6f0a-4d85-a646-f1fbe7278b21"
    },
    {
        "segment_content": "དེ་ཡང་བདུད་བཞིན་འཇོག་པའི་རྒྱུ་མཚན་ནི། འཆི་བའི་དབང་དུ་བྱས་ནས་བཞག་པ་སྟེ། གང་འཆི་བ་ཕུང་པོ་དང་། གང་གིས་འཆི་བ་ཉོན་མོངས་པ་དང་། འཆི་བའི་ངོ་བོ་འཆི་བདག་དང་། འཆི་བ་ལས་མི་འདའ་བར་བྱེད་པ་ལྷའི་བུའི་བདུད་རྣམས་སོ། །དེ་དག་མྱང་འདས་ཐོབ་པ་ལ་སོགས་བྱེད་པས་བདུད་ཅེས་བྱ་བའོ། །ཐེག་དམན་པ་མཐོང་ལམ་ནས་ལྷའི་བུ་དང་། དགྲ་བཅོམ་ནས་ཉོན་མོངས་པ་དང་། བདུད་བཞི་ཀ་ཕྲ་མོ་ལས་འདས་པ་ནི་འཚང་རྒྱ་བ་ནའོ། །",
        "id": "43cd3fec-f986-4d62-9467-1b5d25f0e662"
    },
    {
        "segment_content": "གཉིས་ལ་འཁོར་འདུས་ཀྱི་མཐའ་ལ་ཞེན་པས་མི་གནས་པའི་དེ་ནི།མཁའ་ལ་རླུང་རྟེན་སོགས་ཤོ་ལོ་ཀ་བཞི་སྟེ། དཔེར་ན་འཇིག་རྟེན་ཆགས་པ་ན་ཐོག་མར་ནམ་མཁའ་སྟོང་པ་ལ། རླུང་དང༌། དེ་ལ་ཆུ་དང་དེ་ལ་ས་ཆེན་པོའི་དཀྱིལ་འཁོར་འདི་དང་། དེ་ལ་གླིང་བཞི་པའི་འཇིག་རྟེན་གྱི་ཁམས་ཀྱི་འགྲོ་བ་བརྟེན་ནས་སེམས་ཅན་རང་རང་གི་ལས་ཀྱི་འབྲས་བུ་ལ་སྤྱོད་པའི་རྩ་བའི་རྒྱུ་ལས་ཡིན་པའི་རྟགས་ནི་འཇིག་རྟེན་ཆགས་དེ་འདྲ་སྟེ། གཞན་དུ་ན་ནམ་མཁའ་སྟོང་པར་རླུང་དཀྱིལ་འཁོར་གཞི་གང་ལ་གནས་པ་ཡིན་ཏེ་མ་ཡིན་ནོ། །",
        "id": "38dca5a4-0ded-4374-9dd3-c9d21b102750"
    },
    {
        "segment_content": "དེ་ལྟར་རླུང་དཀྱིལ་དེ་བརྟེན་པའི་གཞི་གང་ལ་ཡང་མི་གནས་པར་སེམས་ཅན་གྱི་ལས་ཀྱི་དབང་ཙམ་གྱིས་གནས་པའི་དོན་འདི་བསམ་པར་གྱིས་ལ། དེ་བཞིན་དུ་བྱང་ཆུབ་སེམས་དཔའ་སྟོང་ཉིད་ལ་གནས་པ། འཁོར་བར་འགྲོ་བ་ལ་སེམས་ཅན་རང་རང་གི་སྐལ་བ་ཇི་ལྟ་བ་བཞིན་དུ་ཤེས་ནས་དོན་བྱེད་པའི་སྨོན་ལམ་གྱི་དབང་ཙམ་མམ་རྟེན་ཅན་གྱི་བསྡུ་བའི་དངོས་པོ་བཞིའི་བྱ་བ་རྣམ་པ་རྣ་ཚོགས་མི་འདྲ་བ་དུ་མ་སྤྲུལ་པའི་སྐུ་སོགས་ཀྱིས་སྟོན་པར་བྱེད་ཅིང་།  མྱ་ངན་འདས་ལ་མི་རིག་ཅིང་སྟོང་པ་ཉིད་ལའང་ཞེན་པས་གནས་པ་མེད་དོ། །",
        "id": "b396e26f-d46a-4658-9577-fe75e087fc36"
    },
    {
        "segment_content": "གང་གི་ཚར་ན་བྱང་སེམས་ཤེས་རབ་ཀྱི་མཁས་ཤིང་སྙིང་རྗེ་གསལ་བ་དེ་སྟོང་པ་མཚན་མའི་རྣམ་གཡེངས་ཞི་བའི་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་དམ་པ་འདི་སྦྱོ་པ་ན། རང་གི་སངས་རྒྱས་ཀྱི་ཆོས་རྣམས་རྫོགས་པར་མ་བྱས་པའི་བར་སྐབས་དེར་ནི་མཚན་མ་མི་སྒོམ་པར་བདེན་གྲུབ་ཀྱི་མཚན་མ་མེད་པར་འདྲིས་པར་གནས་ཤིང་།  དུས་མ་ཡིན་པར་མྱང་འདས་ལ་མི་ཞེན་པས་ཞི་ལ་འཁོར་བར་མི་ཞེན་པས་རབ་ཞི་བ་དཔེར་ན་བར་སྣང་ལ་འཕུར་བའི་བྱ་ལ་བརྟེན་པའི་གནས་ཡོད་པ་མ་ཡིན་ཏེ། ད་གཤོག་པ་གཉིས་ཀྱི་སྟོབས་ཀྱིས་པར་སྣང་དེ་ན་གནས་པ་མ་ཡིན་ཞིང་ས་ལའང་ལྟུང་བར་མི་འགྱུར་བ་དེ་ལྟར། བྱང་སེམས་ནམ་མཁའ་ལྟ་བུའི་རྣམ་ཐར་སྒོར་སྤྱོད་པ་ཐབས་ཤེས་ཀྱི་གཤོག་པ་གཉིས་ཀྱི་སྟོབས་ཀྱིས་མྱང་འདས་ལ་མི་རེག་ཅིང་དམིགས་པའི་མཚན་མར་སྤྱོད་པ་མ་ཡིན་ནོ། །ཞེས་པའོ། །",
        "id": "f1466527-2380-4970-b6e4-0f691621ed9c"
    },
    {
        "segment_content": "གསུམ་པ་སྔོན་གྱི་སྨོན་ལམ་ཇི་ལྟར་བཏབ་པའི་ཤུགས་ཀྱིས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པར་འཕངས་པའི་དེ་ནི། དཔེར་ན་འཕོང་སློབ་སྐྱེས་བུས་སོགས་ཏེ། དེས་གནམ་དུ་མདའ་འཕངས་ཏེ།  སྔ་མའི་མདའ་དེ་ལ་མདའ་གཞན་དག་ནི་ཕྱི་བཞིན་བརྒྱུད་མར་འཕེན་ཏེ་ཡོངས་བཏགས་པ་སྟེ་མཐུད་ནས་སོགས་ཚིག་ཟིན་ལྟར་ལ། རྫུ་འཕྲུལ་གྱིས་ནི་དུས་དང་དུས་མིན་ཕྱེ་ནས་རྣམ་པར་སྤྱོད་པ་དེ་དག་ཇི་སྲིད་རྫོགས་སྨིན་སྦྱངས་གསུམ་གྱི་དགེ་བའི་རྩ་བ་མ་རྫོགས་པ་དེ་སྲིད་དུ་སྟོང་ཉིད་དམ་པ་ཡང་དག་མཐའ་ཐོབ་པ་སྟེ་མངོན་དུ་མི་བྱེད་དོ། །ཞེས་པའོ། །",
        "id": "7b47c5b8-8da0-49fb-b82a-c2dfd48ad18e"
    },
    {
        "segment_content": "བཞི་པ་ཉན་རང་དང་ཐུན་མོང་མ་ཡིན་པར་གཞན་དོན་བྱེད་པའི་དཀའ་སྦྱད་བཟོད་པའི་དེ་ནི།དཔེར་ན་དགེ་སློང་སོགས་ཏེ། དགེ་སློང་དགྲ་བཅོམ་པ་རྫུན་འཕྲུལ་གྱི་སྟོབས་མཆོག་དང་ལྡན་པ་ཞིག་འགྲོ་བ་འདུལ་བའི་ཕྱིར། ནམ་མཁར་གནས་ཏེ་དུས་གཅིག་ཅར་དུ་ཆོ་འཕྲུལ་མི་འདྲ་བ་དུ་མ་རྣམ་པར་འཕྲུལ་ཏེ་ནམ་མཁའ་སྤྱོད་ལམ་རྣམ་བཞི་སྟོན་ཅིང་ དེ་ནི་བསམ་པས་སྐྱོ་བ་མེད་ཅིང་སྦྱོར་བས་ལེགས་པར་གོམས་པས་དེ་ལ་དུབ་པ་མེད་པ།  དེ་བཞིན་དུ་བྱང་སེམས་སྟོང་ཉིད་ལ་གནས་ཤིང་ཡེ་ཤེས་ཕུལ་དུ་བྱུང་བའི་རྫུ་འཕྲུལ་གྱི་ཕ་རོལ་ཏུ་སོན་ལ་དེ་ལ་ཞེན་པས་གནས་པ་མེད་པར་ འགྲོ་བ་དག་ལ་བྱ་བ་རྣམ་པ་རེ་རེ་ལ་ཡང་མི་འདྲ་བས་མཐའ་ཡས་པའི་སྤྲུལ་པའི་སྤྲིན་སྟོན་ཀྱང་ བསྐལ་པ་བྱེ་བ་དང་བསམ་པས་སྐྱོ་བ་མེད་ཅིང་སྦྱོར་བས་དུབ་པ་མེད་དོ་ཞེས་པའོ། །",
        "id": "6e390bed-9a23-4d0c-9c8e-51455f95113e"
    },
    {
        "segment_content": "མི་དམིགས་པ་སོགས་རྣམ་ཐར་སྒོ་གསུམ་སྒོམ་པའི་དེ་གསུམ་ནི། དཔེར་ན་མི་འགའ་སོགས་ཏེ། མི་འགའ་ཞིག་རླུང་ཆེན་པོ་འཁྲུགས་པའི་ཚེ་གཡང་ས་ཆེན་པོའི་ཁར་འདུག་པར་བྱེད་ཅིང་། ལག་པ་གཉིས་ཀྱིས་གདུགས་གཉིས་འཛིན་ནས་གཡང་ས་དེར་མཆོང་པར་བྱེད་ཅིང་ལུས་བོར་ཡང་རླུང་གིས་གདུགས་བཏེགས་པས། སྡུག་བསྔལ་པར་ལྟུང་བར་མི་འགྱུར་བར་ཇི་སྲིད་སྣང་བར་མི་འགྱུར་བའི་བར་དེར་ནི་འདོད་པའི་གནས་སུ་འགྲོ་བར་འགྱུར་བ།  དེ་བཞིན་དུ་བྱང་སེམས་སོགས་ཚིག་ཟིན་ལྟར་ལ། བསམ་གཏན་དང་དབང་པོ་དང་། སྟོབས་ལ་སོགས་པའི་ཆོས་རྣམས་ཀྱང་མཐོང་ཞེས་པའོ། །  ཆོས་ཐམས་ཅད་ལ་འཛིན་པ་མེད་པར་མ་ཆགས་པའི་དེ་ནི།དཔེར་ན་དགེ་སློང་སོགས་ཏེ། དགེ་སློང་དགྲ་བཅོམ་པ་རྫུ་འཕྲུལ་གྱི་སྟོབས་མཆོག་དང་ལྡན་པ་ཞིག་གཞན་ཚིག་ཟིན་ལྟར་ལ། དབུལ་བའི་སྡུག་བསྔལ་གྱིས་ཡིད་མི་བདེ་བར་འཇོག་པ་མིན་པ་ལྟར་སོགས་དང་སྟོང་ཉིད་ནི་ཡོན་ཏན་གྱི་རིན་པོ་ཆེ་འབྱུང་བའི་གནས་ཡིན་པ་དང་སྲེད་པའི་ཆུ་མེད་པའི་ཕྱིར་རིན་ཆེན་གླིང་ཡིན་ཞེས་དང་། སེམས་ཅན་སྡུག་བསྔལ་གྱི་ཡིད་ཅན་བཏང་སྙོམས་སུ་འཇོག་པ་མིན་ཞེས་པའོ། །",
        "id": "7eba3ee6-d426-4de9-89d4-294d99f5f6cc"
    },
    {
        "segment_content": "དགུ་པ་རང་ཕྱིར་ལྡོག་པའི་སྟོབས་ཀྱིས་གཞན་ལ་ཕྱིར་མི་ལྡོག་པའི་རྟགས་ཀྱི་ཐབས་སྟོན་པ་ལ་མཁས་པའི་དེ་ནི། དཔེར་ན་དོན་གཉེར་ཚོང་པ་སོགས་ཏེ། དཔེར་ན་རིན་ཆེན་དོན་དུ་གཉེར་བའི་བའི་ཚོང་པ་ཟོང་གི་རིན་ཐང་རྒྱུས་ཤེས་པར་བྱ་བའི་ཕྱིར། ལམ་བར་གྱི་གྲོང་ཁྱེར་སོགས་སུ་འགྲོ་ཡང་གྲོང་ཁྱེར་ལ་སོགས་པ་དེར་ཡང་རང་གར་སྡོད་པའི་སྐྱོན་རིག་པས་རིང་དུ་མི་གནས་ཤིང་། རྐུན་མ་སོགས་ཐག་བསྲིང་པའི་ལམ་རྒྱུས་ལ་མཁས་པར་འགྱུར་བ་དེ་བཞིན་དུ་བྱང་སེམས་ཉན་རང་གི་ཤེས་པ་སྟེ་ལམ་དང་རྣམ་གྲོལ་ཀུན་ལ་མཁས་ཀྱང་དེ་དག་དང་སངས་རྒྱས་ཀྱི་ཡེ་ཤེས་དང་། འདུས་མ་བྱས་པ་སྟོང་ཉིད་ལ་ཡང་མངོན་དུ་བྱ་ཕྱིར་མུ་གནས་པས། ལམ་ཐམས་ཅད་ཀྱི་འགྲོ་ཚུལ་ཤེས་པས་ཕྱིར་མི་ལྡོག་པའི་ཐབས་སྟོན་པ་ལ་མཁས་པ་ཡིན། །ཞེས་བསྟན་པའོ། །",
        "id": "1cd42ff9-dc03-4b7e-b938-afdb96ad1674"
    },
    {
        "segment_content": "བཅུ་པ་རིག་པའི་གནས་ལྔ་སོགས་བྱང་སེམས་ཀྱི་བསླབ་བྱའི་ཆོས་ཚད་མེད་པ་ལ་མཁས་པའི་སྦྱོར་བ་ནི།གང་ཚེ་འགྲོ་ལ་སོགས་ཏེ། གང་གི་ཚེ་བྱང་སེམས་ཀྱིས་འགྲོ་བ་ལ་བདེ་བ་ལ་བཀོད་པའི་ཕྱིར་བྱམས་པས་རྗེས་སུ་འབྲེལ་བར་བྱས་ནས། ཏིང་ངེ་འཛིན་མཆོག་རྣམ་ཐར་སྒོ་གསུམ་ལ་སྤྱོད་པ་དེའི་ཚེ་སེམས་ཅན་རྣམས་ལ་དེ་ནི་མྱང་འདས་ཐོབ་པའི་ཕྱོགས་སུ་འགྱུར། དེ་ནི་འདུས་བྱས་འཁོ་བའི་ཕྱོགས་ཡིན་པར་འགྱུར་ཞེས་གདགས་སུ་དོན་དམ་པར་ན་གནས་མེད་དོ། ། འོན་ཀྱང་དཔེར་ན་སྐྱུ་མས་སྤྲུལ་པའི་མིའི་ལུས་དེ་མིག་བསླད་པ་ལ་མི་ལུས་སུ་མི་སྣང་བ་མ་ཡིན་ཞིང་། དེས་ན་དེ་ནི་མིང་ཙམ་གྱིས་ཀྱང་ནི་མའི་ལུས་ཞེས་གདགས་པར་ནུས་པ་དེ་བཞིན་བྱང་སེམས་རྣམ་ཐར་སྒོ་གསུམ་ལ་སྤྱོད་པ་དེ་ནི། འདུས་བྱས་དང་འདུས་མ་བྱས་ཀྱི་ཁམས་ཞེས་མིང་ཙམ་གྱིས་ཀྱང་གདགས་པར་ནུས་པ་ཡིན་པས།  གལ་ཏེ་རྒྱལ་སྲས་ཀྱི་སྤྱོད་པ་དང་ནི་དབང་པོ་སོགས་ཟབ་མོའི་ཆོས་བྱང་སེམས་གཞན་གྱིས་ཡོངས་སུ་དྲིས་པ་ལ། །བྱང་ཆུབ་སེམས་དཔའ་དཔེ་མཁྱུད་སོགས་མེད་པར་སྟོང་པ་སོགས་རྣམ་ཐར་སྒོ་གསུམ་གྱི་ཆོས་སེམས་ཅན་ཐམས་ཅད་ལ་ཡོངས་སུ་བཏང་བའི་བསམ་པས་མི་སྟོན་ཅིང་།  དེ་བཞིན་དུ་ཕྱིར་མི་ལྡོག་པའི་སའམ་ཐབས་ཀྱི་ཆོས་དུས་དང་ངུས་མིན་ཤེས་པའི་ཚུལ་སོགས་ཇི་ལྟ་བ་བཞིན་དུ་རྒྱས་པར་མི་འཆད་པའི་བྱང་སེམས་དེ་ནི་རྒྱལ་བས་བྱང་ཆུབ་ཏུ་ལུང་མ་བསྟན་པ་ཡིན་པར་རིག་པར་བྱ། །ཞེས་པ་དེ་དག་གིས་དོན་དམ་པར་ན་ཆོས་གང་ཡང་བརྗོད་མི་ནུས་ཀྱང་ཐ་སྙད་དུ་བྱང་སེམས་ཀྱི་བསླབ་པར་བྱ་བའི་གནས་ཚད་མེད་པ་ཐམས་ཅད་ཤེས་ནས། ཇི་ལྟ་བ་བཞིན་དུ་སྟོན་ནུས་པའི་ཐབས་མཁས་སྦྱོར་བ་བསྟན་ནོ། །",
        "id": "c020c6c5-44c4-4b3d-91c3-cdf686c1ca05"
    },
    {
        "segment_content": "དེ་ཡང་གང་གི་ཚེ་ན་ཞེས་པ་ནས་སྡུག་བསྔལ་ཡིད་དུ་འཇོག་པར་འགྱུར་མ་ཡིན། །ཞེས་པའི་བར་གྱི་སྦྱོར་བ་སོ་སོར་སྦྱར་ཚུལ་བཀོད་མ་ཐག་པ་འདི་སློབ་དཔོན་གྱི་སྔུར་འགྲེལ་དང་ཅུང་མི་འདྲ་ཡང་། བརྒྱད་སྟོང་པ་དང་བསྟུན་ན་དེ་ལྟར་སྦྱར་ཆོག་པ་འདྲ་བས་དཔྱད་དོ། ། གང་ལྟར་ཡང་བྱང་ཆུབ་སེམས་དཔའ་རྒྱལ་པའི་ཤེས་རབ་ཞེས་སོགས་དེ་རྣམས་ཀྱི་ཤོ་ལོ་ཀ་དང་བོས་ཐབས་མཁས་སྦྱོར་བའི་ཡུལ་རྣམ་ཐར་སྒོ་གསུམ་དང་བྱང་ཕྱོགས་ཀྱི་སྡེ་ཚན་བདུན་ཏེ་བཅུ་ལ། །མངོན་དུ་བྱས་པའི་དུས་དང་དུས་མ་ཡིན་པ་ཇི་ལྟ་བ་བཞིན་དུ་ཤེས་ནས་སློབ་པའི་ཐབས་མཁས་སྦྱོད་པ་སྤྱིའི་ངོ་བོ་བསྟན་ནས་། ལྷག་མས་དེའི་དབྱེ་བ་་བཅུ་རྒྱས་པར་བསྟན་ཏེ། །རྩ་བར། །ཡུལ་དང་སྦྱོར་བ་ཅན་འདི་ནི། སོགས་སོ། །",
        "id": "301f6200-e50a-414a-ba27-bd632db00e92"
    },
    {
        "segment_content": "གཉིས་པ་དབང་དུ་བྱས་པའི་འབྲས་བུ་རྩེ་སྦྱོར་ལ་མཚོན་བྱེད་ཀྱི་ཆོས་བརྒྱད་ལས།  དང་པོ",
        "id": "06a64642-5094-48b9-829a-e5eca5cc1a9a"
    },
    {
        "segment_content": "་སྦྱོར་ལམ་དྲོད་རྩེ་སྦྱོར་ཐོབ་པའི་རྟགས་ལ། ཐབས་ཤེས་གོམས་མཐུས་རྨི་ལམ་ནའང་། །ཆོས་ཀུན་རྨི་ལམ་ལྟར་ལྟ་དང་། །ཉན་དང་ཞི་བདེར་དགའ་མི་བསྐྱེད། །འཁོང་བཅས་རྒྱས་བས་ཆོས་སྟོན་མཐོང་། ནམ་མཁར་འཕགས་ཏེ་སྤྲུལ་འགྱེད་མཐོང་། །མི་འཇིགས་རྨི་ལམ་འདྲར་སྟོན་འདོད། །ངན་སོང་སྤང་བ་རྗེས་དྲན་སྐྱེད། ། འབྱུང་བ་མི་མིན་གནོད་ཞི་ཐུབ་།བདུད་ལས་ཤེས་ནས་གཉེན་བསྟེན། །ཤེས་ཕྱིན་སློབ་དང་མངོན་ཞེན་མེད། །ཡུམ་སྤྱད་བྱང་ཆུབ་ལ་ཉ་བའོ། །ཞེས་བཅུ་གཉིས་ལས། །ཐབས་ཤེས་ཀྱི་རྣལ་འབྱོར་ལ་ཤིན་ཏུ་གོམས་པའི་འཐུས་ཉིན་པར་དུ་མ་ཟད་རྨི་ལམ་ན་ཡང་ཆོས་ཐམས་ཅད་རྨི་ལམ་སོགས་དང་འདྲ་བར་ཞི་ལྷག་ཟུང་འབྲེལ་གྱིས་དམིགས་པ་དང་།",
        "id": "84dee8e2-9f77-4963-8d8c-43742ac65a64"
    },
    {
        "segment_content": "ཉན་རང་གི་ས་དང་ཁམས་གསུམ་གྱི་བདེ་བ་ལ་འདོད་པ་མི་སྐྱེ་བའི་རྟགས་་གཉིས་སྟོན་པ་ལ།  དགྲ་བཅོམ་ས་དང་སོགས་ཏེ། སྔ་མ་ཤུགས་ལ་དང་ཕྱི་མ་དངོས་སུ་བསྟན་ནོ། །རྟགས་དེ་གཉིས་རིམ་པ་ལྟར་ཤེས་རབ་དང་ཐབས་ཁྱད་པར་ཅན་གྱི་ངོ་བོ་རྟགས་ཀྱི་གཚོ་བོར་གསུངས། །རྨི་ལམ་ན་ཡན་ཆད་སྔར་བཞིན་ལ་སངས་རྒྱས་ལ་འཁོར་བརྒྱ་སྟོང་གིས་བསྐོར་ནས་ཆོས་སྟོན་པ་མཐོང་བ་དང་། སངས་རྒྱས་ནམ་མཁར་འཕགས་ཏེ་ཆོས་སྟོན་ཅིང་རྫུ་འཕྲུལ་སྣ་ཚོགས་འགྱེད་བ་མཐོང་བའི་རྟགས་གཉིས་ནི། རིམ་པ་ལྟར་སྐྱབས་ཀྱི་ངོ་བོ་དང་སྐྱབས་ཀྱི་མཐུ་ལ་གོམས་པ་བརྟན་པའི་རྟགས་ཏེ། །སངས་རྒྱས་རྣམས་མཐོང་ཞེས་པས་བསྟན་ནོ། །",
        "id": "55128da1-7aac-4f44-8b8d-04c047d3391d"
    },
    {
        "segment_content": "འཇིགས་པའི་གནས་མཐོང་བ་ན་རྨི་ལམ་དུ་ཤེས་ནས་མི་འཇིགས་པར་ཁམས་གསུམ་རྨི་ལམ་ལྟ་བུར་ཆོས་སྟོན་པའི་སེམས་སྐྱེ་བ་ནི། རྨི་ལམ་ལ་དེར་ཤེས་པའི་རྟགས་ཏེ། འགྲོ་ལ་ཆོས་ཀྱང་སོགས་སོ། ། ངན་སོང་མཐོང་བ་ན་རང་ཉིད་མ་འོང་པ་ན་འཚང་རྒྱ་བའི་ཞིང་དུ་ངན་སོང་རྒྱུན་ཆད་པའི་སྨོན་ལམ་འདེབས་ནས་ངན་སོང་སྤོང་བ་རྗེས་སུ་དྲན་པ་ནི།རང་གི་ཞིང་དག་པར་བྱེད་པའི་རྟགས་ཏེ། རྨི་ལམ་ན་ནི་སོགས་སོ། །གོམས་བའི་མཐུས་ཞེས་པ་ཡན་ཆད་སྔར་ལྟར་ལ། རྨི་ལམ་མམ་སད་པ་གང་རུང་གྲོང་ཁྱེར་སོགས་མེས་ཚིག་པ་དང་། སེམས་ཅན་ལ་གནོད་སྤྱིན་སོགས་ཀྱི་གདོན་གྱིས་ཟིན་པ་དང་ནད་སོགས་ཀྱིས་གནོད་པ་རྣམས་མཐོང་བ་ན། རྙེད་བཀུར་འདོད་པ་སོགས་ཀྱིས་མ་ཡིན་པར་ཡུལ་དེ་ལ་ཕན་པ་དང་།  སྙིང་རྗེས་ལྡན་པའི་སེམས་ཀྱིས་བདེན་ཚིག་བརྗོད་པས་གནོད་པ་དེ་དག་ཞི་ཐུབ་ཅིང་དེས་བདག་ལ་བསྟོད་པའི་རློམ་སེམས་དང་། གཞན་ལ་སྨོད་པའི་ང་རྒྱལ་མི་སྐྱེ་བ་འདི་དང་། སྔ་མ་གཉིསས་སེམས་ཅན་ཡིན་མིན་གྱི་གནོད་པ་ཞི་བར་བྱེད་པ་མཐུའི་དབང་དུ་བྱས་པའི་རྟགས་ཏེ། བདེན་པའི་བྱིན་གྱི་རླབས་ཀྱི་སོགས་སོ། །",
        "id": "a0b8461f-841d-4b68-80a1-5a94789f42de"
    },
    {
        "segment_content": "དེ་ལྟར་གནོད་པ་ཞི་བ་ལྡོག་པའི་རྟགས་ཡིན་མིན་གཉིས་ལས། སྔ་མ་ནི་སྔར་ལྟར་ལ་ཕྱི་མ་ནི།ཅི་སྟེ་དེ་ནི་སོགས་ཏེ། དེ་ལྟར་གནོད་པ་ཞི་བ་སོགས་ཀྱི་བདེན་པའི་བྱིན་རླབས་སྣ་ཚོགས་འབྱོར་བ་སྟེ། གྲུབ་པས་བདག་རྒྱལ་བས་ལུང་བསྟན་པར་འགྱུར་སྙམ་དུ་སེམས་ཁེངས་པའི་རློམ་སེམས་སུ་གྱུར་པའམ། གལ་ཏེ་བྱང་ཆུབ་སེམས་དཔའ་གཞན་སྟེ་བདུད་ཀྱིས་སངས་རྒྱས་སུ་ལུང་བསྟན་པ་ལ་བདེན་པར་འདུག་སྙམ་དུ་རློམ་སེམས་སྐྱེ་པ་དེ་ནི་བདུད་ཀྱིས་བྱིན་གྱིས་བརླབས་པས་བློ་ཆུང་བར་རིག་པར་བྱ། །ཞེས་པའོ། ། དེ་འདྲའི་བྱང་སེམས་ལ་བདུད་ཀྱིས་གླགས་རྙེད་པར་ཤེས་ནས་བྱིན་གྱིས་རློབ་པའི་བདུད་ལས་ཀྱི་བྱེད་པ་ལ། མིང་གི་གཞི་ལས་འབྱུང་བའི་བདུད་ལས་ནི། མིང་གི་གཞི་ལས་སོགས་གོ་སླའོ། །",
        "id": "46a49cce-9f5e-4ca0-8c18-43ae94b73231"
    },
    {
        "segment_content": "སྦྱང་པའི་ཡོན་ཏན་གྱི་གཞི་ལས་འབྱུང་བའི་དེ་ནི།སྦྱངས་སྡོམ་རྣལ་འབྱོར་སོགས་ཏེ། ཚེ་འདིར་སྦྱང་པའི་ཡོན་ཏན་དང་སྡོམ་པ་སོགས་ཅི་འདྲ་བ་ཡོད་པ་དེ་འདྲ་དང་། ཚེ་སྔོན་མར་ཡང་ཡོན་ཏན་འདི་དང་འདྲའོ་ཞེས་སོགས་བརྗོད་པའོ། ། དབེན་པའི་གཞི་ལས་འབྱུང་བའི་བདུད་ལས་ནི། རབ་ཏུ་དབེན་པའི་སོགས་ཏེ། ལུས་འདུ་འཛི་ལས་དབེན་པར་གནས་པ་དེས་རློམ་ནས་འདུ་འཛིར་གནས་པ་གཞན་ལ་སྨོད་པ་ནི། །སེམས་ཅན་ཐམས་ཅད་ལ་སྙོམས་པའི་བསམ་པ་བཟང་པོ་རྒྱ་ཆེ་བ་མ་ཡིན་པས་བློ་ཆུང་བ་ཡིན་སོགས་སོ། །",
        "id": "20ea371a-b3a9-4bb4-8f7f-c9bd4b53aa2a"
    },
    {
        "segment_content": "དེས་ན་བྱང་སེམས་ནི་ལུང་དབེན་པ་ཙམ་གྱིས་མི་ཆོག་པས་དེའི་དབེན་པ་ནི། རྟག་ཏུ་སོགས་ཏེ། འདུ་འཛིར་གནས་ཀྱང་སྙིང་རྗེས་སེམས་ཅན་སྨིན་པར་བྱེད་ཅིང་ཤེས་རབ་ཀྱིས་བླ་མེད་བྱང་ཆུབ་ལ་བརྩོན་པ་ལས་་ཉན་རང་གི་སེམས་གཞན་ཡང་སྟེ་ནམ་ཡང་མི་སྐྱེད་པ་འདི་ནི། སྲིད་ཞིའི་མཐའ་ལ་མི་ཆགས་པས་བདེ་གཤེགས་སྲས་ཀྱི་སེམས་རྣམ་རྟོག་ལས་དབེན་པའི་མཆོག་ཏུ་གསུང་ཞེས་པའོ། །",
        "id": "61d2a7ac-35fb-4982-8bae-e9e53b8116ac"
    },
    {
        "segment_content": "དེ་ལས་གཞན་ནི་དབེན་པ་མིན་ཞེས་བསྟན་པའི་ཕྱིར། གང་ཞིག་སོགས་ཏེ། བྱང་སེམས་གང་ཞིག་ཕྱིའི་འདུ་འཛིར་གྱིས་དབེན་པའི་རི་སུལ་སྤྲུལ་གདུག་པ་སོགས་ཀྱིས་ཕང་བས་གནས་དཀའ་བར་དཀའ་བ་སྦྱད་དེ། ལོ་མང་པོ་གནས་ཀྱང་གོང་གི་དབེན་པ་འདི་མི་ཤེས་ན་ལུས་དབེན་པར་གནས་པ་དེས་འདུ་འཛིར་གནས་པ་ལས་ལྷག་གོ་སྙམ་དུ་རློམ་པའི་ང་རྒྱལ་རྙེད་ནས་དམན་པའི་ཡིད་བྱེད་སོགས་ནང་གི་འདུ་འཛིར་འདྲེས་པར་གནས་པ་ཡིན་སྟེ། ང་རྒྱལ་དེས་འདུ་འཛིར་གནས་པའི་བྱང་སེམས་འགྲོ་བའི་དོན་ལ་མངོན་པར་བརྩོན་ཞིང་། བསམ་གཏན་བཞི་དང་དད་སོགས་ཀྱི་སྟོབས་དང་དབང་པོ་ལྔ་དང་རྣམ་ཐར་སྒོ་གསུམ་དང་དཔའ་བར་འགྲོ་བ་སོགས་ཀྱི་ཏིང་ངེ་འཛིན་ཐོབ་པ་དེ་ལ། དབེན་པ་བསྟེན་པ་མིན་ཞེས་བརྙས་པར་བྱེད་པ་དེ་ནི་རཚ་བ་བཞི་དང་མཚམས་མེད་ལྔ་ལས་ཀྱང་ལྕི་བས་བདུད་ཀྱི་སྤྱོད་ཡུལ་ལས་མི་འདས་པའི་གནས་སུ་རྒྱལ་བས་གསུང་བས་སོ་ཞེས་པ།",
        "id": "327c70c8-90e8-4094-b44a-f958e72763c7"
    },
    {
        "segment_content": "དེ་དག་བསྡུས་ནས་བསྟན་པ་ནི། གང་ཞིག་གྲོང་ངམ་སོགས་ཏེ། གང་ཟག་གང་ཞིག་འདུ་འཛི་དང་བཅས་པའི་གྲོང་ངམ་དེས་དབེན་པའི་དགོན་པར་གནས་ཀྱང་རུང་ཉན་རང་གི་ཐེག་པ་གཉིས་ཀྱི་སེམས་དང་བྲལ་ཅིང་བླ་མེད་བྱང་ཆུབ་མཆོག་ཏུ་སེམས་དེས་ན་འདི་ནི་བྱང་སེམས་ཀྱི་དབེན་པ་སྟེ། བྱང་སེམས་གང་དབེན་པ་དེ་སྤྱོད་པ་ལ་དྲོད་སྙོམ་པ་སྟེ་ཚོད་འཛིན་ཞིང་བརྙས་པར་བྱེད་པ་དེ་ནི་བདག་ཉིད་བྱང་སེམས་ལས་ཉམས་པར་འགྱུར་ཞེས་པའོ། །",
        "id": "4cbced3c-5e4c-4b16-b65e-c589d5cd4e56"
    },
    {
        "segment_content": "བྱང་སེམས་རང་ཉིད་ཀྱིས་དེ་ལྟར་བདུད་ལས་ཡིན་མིན་ངེས་པར་ཤེས་ནས་བདུད་དང་སྡིག་གྲོགས་ཟིལ་གྱིས་གནོན་ཕྱིར་ཕྱི་ནང་གི་དགེ་བའི་བཤེས་གཉེན་བསྟེན་པ་ནི།ལམ་ལ་སློབ་པའི་རྒྱིའའི་དབང་དུ་བྱས་པའི་རྟགས་ཏེ། དེ་སྟོན་པར་དེ་ལྟ་བས་ན་སོགས་ཏེ། ང་རྒྱལ་ཉེས་པ་ཆེ་བ་དེ་ལྟ་བས་ན་སོགས་དང་འཁོར་མཐར་ལྟུང་བའི་རྒྱུ་སྤོང་བས་མཁས་པ་དང་མངོན་པར་ཡིད་ཆེས་མང་བས་བསམ་པ་དྲག་ལྡན་ཞེས་པའོ། ། དགེ་བའི་བཤེས་གཉེན་ནི་སངས་རྒྱས་དང་། བྱང་ཆུབ་མཆོག་སྒྲུབ་པ་ལ་ཞུགས་པའི་བྱང་སེམས་དག་ནི་ཕྱི་དང་། ཕར་ཕྱིན་དྲུག་ནི་ནང་གི་དགེ་བའི་བཤེས་གཉེན་དུ་བསྟེན་དགོས་ཏེ།  ཕྱིའི་དེ་དག་ནི་ལམ་རྗེས་སུ་སྟོན་བྱེད་དང་ནང་གི་འདི་ནི་ཡོན་ཏན་ཐམས་ཅད་སྒྲུབ་པའི་རྟེན་ས་ལྟ་བུ་ཡིན་པའི་ཕྱིར་ན། དེ་ལྟར་བཤེས་གཉེན་གྱིས་ལམ་སྟོན་པ་དང་རང་གིས་སྒྲུབ་པའི་རྒྱུ་རྣམ་གཉིས་ཀྱིས་སངས་རྒྱས་ཀྱི་བྱང་ཆུབ་མྱུར་དུ་འཐོབ་ཅེས་པའོ། །",
        "id": "16ec1c44-e436-41ef-b87c-5745333c2d01"
    },
    {
        "segment_content": "དགེ་རྩ་ཐམས་ཅད་རྫོགས་པར་འདོད་པས་རྣམ་པ་ཐམས་ཅད་དུ་ཤེར་ཕྱིན་ལ་སློབ་པ་ནི། བསླབ་པའི་ཡུལ་གྱི་དབང་དུ་བྱས་པའི་རྟགས་ཏེ། རྒྱལ་བ་འདས་དང་སོགས་ཏེ། དེ་ལྟར་ཕར་ཕྱིན་དྲུག་གས་བྱང་ཆུབ་སྒྲུབ་ཀྱང་དུས་གསུམ་གྱི་རྒྱལ་བ་ཐམས་ཅད་ཀྱི་ལམ་གཙོ་བོ་ནི་ཤེར་ཕྱིན་ཡིན་ཏེ་འདིས་ཕྱིན་ཅི་ལོག་ཐམས་ཅད་སྤོང་ནུས་ཀྱི་གཞན་གྱིས་མི་ནུས་པས་སོ། ། དེ་ལྟར་ཕར་ཕྱིན་དྲུག་པོ་དེ་བྱང་སེམས་རྣམས་ཀྱི་ཉོན་སྒྲིབ་དང་ཤེས་སྒྲིབ་ཀྱི་མུན་པ་བསལ་བས་རིམ་པ་བཞིན་གསལ་བ་དང་སྒྲོན་མ་དང་། མཐོང་ལམ་དང་སྒོམ་དང་སྐྱེད་པས་རིམ་སྣང་པར་བྱེད་པ་དང་རྗེས་སུ་སྟོན་བྱེད་པར་བྱེད་པའི་མཆོག་ཡིན་ཞེས་བཤད་ཅེས་པའོ། །ཡང་ན་དེ་བཞི་ནི་རིམ་བཞིན་རྣམ་མཁྱེན་ལམ་ཤེས་གཞི་ཤེས་སྐྱེད་པ་དང་ཉོན་མོངས་སྤོང་པར་བྱེད་པའི་དོན་དུའང་བཤད་དོ། །",
        "id": "f6c305ef-34bd-45eb-a9d5-40e77e4555cb"
    },
    {
        "segment_content": "ཀུན་བྱང་གི་ཆོས་ཐམས་ཅད་པ་མངོན་ཞེན་མེད་པ་དང་། མི་སྤྱོད་པའི་ཚུལ་གྱི་ཡུལ་ལ་སྤྱད་པས་སངས་རྒྱས་ཀྱི་བྱང་ཆུབ་ལ་ཉེ་བར་གྱུར་པའི་རྟགས་གཉིས་ནི། ཇི་ལྟར་ཤེས་རབ་སོགས་ཏེ། ཇི་ལྟར་ཕྱིན་བདེན་པའི་མཚན་ཉིད་ཀྱིས་སྟོང་པ་དེ་ལྟར་གཟུགས་ལ་སོགས་ལ་སོགས་པའི་ཆོས་འདི་ཐམས་ཅད་འདྲ་བར་ཤེས་ཤིང་མཚན་མ་མེད་པར་རབ་ཏུ་སྙི་མངོན་ཞེན་མེད་པར་ཤེས་ན་ཤེར་ཕྱིན་མཆོག་རྩེ་སྦྱོར་ལ་སྤྱོད་པ་ཡིན་ཞེས་པའོ། །",
        "id": "0e00ffd3-0322-457a-88ea-f40809d23c86"
    },
    {
        "segment_content": "འོན་ཆོས་ཐམས་ཅད་སྟོང་པ་ཡིན་ན། ཀུན་བྱང་གི་ཁྱད་པར་ཇི་བཞག་ཅེ་ན། སེམས་ཅན་སོགས་ཏེ། སེམས་ཅན་བདག་གིར་ཡོངས་སུ་རྟོག་པས་ཁམ་ཟས་སོགས་ལ་འདོད་ཅིང་འཁོར་བར་ཆགས་པའི་ཡིད་དང་ལྡན་པ་རྣམས་དེའི་དབང་གིས་ལས་བསགས་ནས་ནས་རྟག་ཏུ་སྟེ།  ཀུན་ཉོན་གསུམ་མགལ་མེད་ལྟར་རྒྱུན་མི་ཆད་པར་འཁོར་བ་ནི་ཀུན་ནས་ཉོན་མོངས་ཡིན་ཏེ། བདག་དང་བདག་གི་ཆོས་གཉིས་ཡང་དག་པ་མིན་པའི་སྟོང་པ་སྟེ། ནམ་མཁའ་ལྟར་མདུད་པའམ་འཆིང་བ་མེད་པ་དེ་ལ་བྱིས་པ་བདག་ཉིད་ཕྱིན་ཅི་ལོག་གིས་མདུད་ལ་བོར་བའམ་བཟོས་ནས་རང་ཉིད་འཆིང་བར་བྱེད་པས་སོ། །ཞེས་པའོ། །",
        "id": "3a609785-bca6-4755-ae0c-b0ef7c1b2ec2"
    },
    {
        "segment_content": "ཕྱིན་ཅི་ལོག་ཡིན་ཚུལ་ནི། དཔེར་ན་སོགས་ཏེ། དུག་མ་ཟོས་ཀྱང་ཟོས་འདུག་སྙམ་དུ་བདེན་པར་བཟུང་ནས་བརྒྱལ་བར་འགྱུར་ཞིང་སྐྲན་ཞུགས་པ་སོགས་ཀྱི་ལོ་རྒྱུ་ལྟར། བདག་མེད་པ་ལ་ཡོད་པར་འདུ་ཤེས་པའི་ཡང་དག་མིན་པའི་རྟོག་པས་འཁོར་བར་སྐྱེ་ཞིང་འཇིག་པ་སོགས་ཀྱིས་སྡུག་བསྔལ་ལོ། །དེས་ན་ཀུན་རྫོབ་ཏུ་བྱིས་པས་ཇི་ལྟར་བདེན་པར་འཛིན་པ་དེ་ལྟར་ཀུན་ནས་ཉོན་མོངས་སུ་བསྟན་ནས་དེ་ལས་བཟློག་སྟེ།  བདག་དང་བདག་གིར་མི་འཛིན་པ་ནི་རྣམ་པར་བྱང་བར་གསུངས་པས་དོན་དམ་པར་ནི་འདི་ལ་གང་ཡང་ཀུན་ནས་ཉོན་མོངས་དང་རྣམ་དག་གམ་རྣམ་བྱང་དུ་འགྱུར་བ་མེད་པར་བྱང་སེམས་ཀྱིས་རྟོགས་ཞེསཔ། འདི་དག་གི་རྟགས་སྔ་མ་དངོས་སུ་བསྟན་པའི་ཤུགས་ཀྱིས་ཕྱི་མ་སྟོན་ནོ། །རྟགས་གཉིས་པོ་དེ་རིམ་བཞིན་དུ་ལམ་ལ་ཇི་ལྟར་སློབ་པའི་ཚུལ་དང་བསླབ་པའི་ཕན་ཡོན་གྱི་དབང་དུ་བྱས་པའི་རྟགས་སུ་གསུངས་སོ། ། དེ་དག་གིས་ཕྱིར་མི་ལྡོག་པའི་རྟགས་རྣམས་གཙོ་བོར་བསྟན་པའི་དོན་གྱིས་རྟགས་དེ་ལྡན་གྱི་དྲོད་རྩེ་སྦྱོར་བསྟན་ཏེ། རྩ་བར། རྨི་ལམ་ཡང་སོགས་དང་སྦྱར་རོ།",
        "id": "16163bd2-6c98-4560-a6c5-5b46363d790e"
    },
    {
        "segment_content": "།གཉིས་པ་རྩེ་མོའི་རྩེ་སྦྱོར་ལ་བསོད་ནམས་གོང་ནས་གོང་དུ་རྣམ་པར་འཕེལ་བའི་རྣམ་འཕེལ། །རང་གིས་ཡུམ་སེམས་གཞན་ལ་སྟོན། །ཤེར་ཕྱིན་ཡིད་བྱེད་དང་མི་བྲལ། ། མི་སྐྲག་བཟོད་ཐོབ་མི་དམིགས་རྟོགས། །ཡུམ་སྤྱད་ཁྱད་འཕགས་ལྷའི་རིས་འོང་། །བདུད་སྡེ་ཟིལ་གནོན་སྟོན་པ་དང་། །འདྲ་བར་སྐྱེ་བོར་མཚུངས་པར་གནས། །བསླབ་དག་སངས་རྒྱས་རིགས་ཁྱད་ཅན། །སངས་རྒྱས་ཉིད་ཐོབ་རྒྱུ་མཚན་ལྷག །མི་མཐུན་ཕྱོགས་ཀྱི་སེམས་མི་སྐྱེ། །གཟུགས་སོགས་ལྡན་པར་མི་རྟོག་དང་། །ཀུན་བསྡུས་ཤེས་ནས་ཡུམ་སློབ་དང་། །ཕུན་ཚོགས་ཀུན་ཐོབ་བྱང་ཆུབ་ཉེ། །ཞེས་པ་ལྟར་དྲུག་ལས།",
        "id": "3376c6b5-bcee-4549-88cf-42dce28340ed"
    },
    {
        "segment_content": "དང་པོ་ཡུམ་རང་གིས་ཡིད་ལ་བྱེད་ཅིང་གཞན་ལ་སྟོན་པའི་རྣམ་འཕེལ་ནི།འཛམྦུའི་གླིང་ན་སོགས་ཏེ། འཛམ་གླིང་གི་སེམས་ཅན་ཐམས་ཅད་བྱང་ཆུབ་སེམས་ཀྱིས་ཀུན་ནས་བསླངས་ཏེ། ལོ་སྟོང་བྱེ་བ་མང་པོར་སངས་རྒྱས་བྱང་སེམས་ལ་མཆོད་པ་ལ་སོགས་པའི་སྤྱིན་པ་བྱིན་ནས་རྫོགས་བྱང་དུ་བསྔོ་ཡང་། གང་ཞག་གང་ཞིག་ཤེར་ཕྱིན་ལ་རང་གི་ཡིད་ལ་བྱེད་ཅིང་།  གཞན་ལ་སྟོན་པ་སོགས་ཀྱིས་མངོན་པར་བརྩོན་པ་ཐ་ན་ཉིན་གཅིག་ཙམ་ཡང་རྗེས་སུ་མཐུན་པར་བྱེད་ན་བསོད་ནམས་སྔ་མས་རྒྱུའི་ཆར་ཡང་མི་ཕོད་བའི་བསོད་ནམས་འཕེལ་བ་དེའི་ཕྱིར་གཡེལ་མེད་སོགས་སོ། །",
        "id": "b347d1d2-09ad-44f0-be70-e6af3e075096"
    },
    {
        "segment_content": "དེ་ཡང་ཤེས་རབ་འབའ་ཞིག་མ་ཡིན་པར་སྙིང་རྗེ་དང་ཟུང་འབྲེལ་དུ་གོམས་དགོས་པར། ཤེས་རབ་ཕ་རོལ་སོགས་ཏེ། དེ་ལྟར་ཟུང་འབྲེལ་དུ་གྱུར་པ་དེ་ཚོ་མཁས་པ་འགྲོ་བ་ཀུན་གྱི་སྤྱིན་གནས་མཆོག་ཏུ་གྱུར་ཏེ། དུས་རྟག་ཏུ་བསོད་སྙོམས་ནི་ཕུལ་བའི་འབྲས་བུ་ངེས་པར་སྟེར་ནུས་པའི་ཕྱིར་དོན་ཡོད་ཡོངས་སུ་སྤྱོད་པས་སོ། ། དེས་ན་བྱང་ཆུབ་སེམས་དཔའ་གང་ཞིག་འཁོར་བ་འདིར་ཡུན་རིང་དུ་འབྲེལ་བ་སྟེ་བཅིང་པའི་འགྲོ་བ་ལྔའི་སེམས་ཅན་གྲོལ་བའི་ལམ་ཡངས་པ་སྟེ་ཐེག་ཆེན་། འཁོར་བའི་རྒྱ་མཚོའི་ཕ་རོལ་གྱི་འགྲམ་མྱང་འདས་སེམས་ཅན་ཁམས་ལ་སྟོན་པར་འདོད་པས་ཉིན་མཚན་སོགས་སོ། །",
        "id": "e2979027-0af2-4eac-8d7e-e0461c6ab6bd"
    },
    {
        "segment_content": "གཉིས་པ་ཉིན་མཚན་དུ་ཤེར་ཕྱིན་ཡིད་ལ་བྱེད་པ་དང་མི་བྲལ་བའི་རྣམ་འཕེལ་ནི།མི་ཞིག་སྔོན་ཆད་སོགས་ཏེ། དབུལ་བའི་མི་ཞིག་སྔོན་རྙེད་མ་མྱོང་བའི་རིན་མཆོག་ཕྱིས་དུས་གཞན་ཞིག་ན་རྙེད་པས་དགའ་བ་ལས་སྤྱད་ལོང་མེད་པར་རྙེད་མ་ཐག་ཏུ་རྣམ་གཡེངས་སོགས་ཀྱིས་བག་མེད་པར་གྱུར་ཏེ། དགྲས་འཕྲོག་པ་སོགས་ཀྱིས་སྟོར་ན་སྟོར་མི་འདོད་པ་དང་རིན་ཆེན་དེ་སླད་རྙེད་འདོད་ཀྱིས་དུས་རྟག་ཏུ་ཡིད་གདུང་བའམ་སྡུག་བསྔལ་བ་ནི།  གོང་དུ་བཤད་ལྟར་གྱི་ཐབས་ཤེས་ཟུང་འབྲེལ་གྱི་ཤེར་ཕྱིན་ལ་རྣལ་འབྱོར་དུས་རྟག་ཏུ་རྒྱུན་མི་ཆད་པར་བརྩོན་པའི་རྟག་སྦྱོར་གྱི་དཔེའོ། །དེས་རིན་ཆེན་སླར་རྙེད་ནས་རབ་ཏུ་བརྩོན་པས་གོས་སོགས་པས་དཀྲིས་ནས་དགྲ་བྱུང་གིས་དོགས་ནས་མྱུར་དུ་འགྲོ་བས་དབུལ་བ་ཞི་བ་བཞིན་དུ། བྱང་སེམས་ཀྱིས་ཟུང་འབྲེལ་གྱི་ཤེར་ཕྱིན་ལ་ཤུགས་དྲག་ཏུ་བརྩོན་པའི་གུས་སྦྱོར་གྱིས་མྱུར་ཏུ་ཡང་དག་པའི་ལམ་དུ་འགྲོ་བས་ཞི་བ་མྱང་འདས་འཐོབ་ཅེས་པའོ། །",
        "id": "2de14f68-10f4-4a42-8edb-9661dd12a73c"
    },
    {
        "segment_content": "དེ་ལྟར་སྦྱོར་བ་གཉིས་ཀྱིས་ཡུམ་ལ་བརྩོན་པས་མི་མཐུན་ཕྱོགས་ཟིལ་གྱིས་གནོན་ཚུལ་ནི།ཉི་མ་སྤྲིན་དང་ཞེས་སོགས་དེ་དག་གིས། གསུམ་པ་མི་སྐྱེ་བའི་ཆོས་ལ་མི་སྐྲག་པའི་བཟོད་པ་ཐོབ་པ་དང་། །བཞི་པ་བྱང་ཆུབ་བར་བྱ་བ་དང་བྱང་ཆུབ་པར་བྱེད་པའི་ཆོས་ལ་མི་དམིགས་པ་དང་། །ལྔ་པ་འཛམ་གླིང་གི་སེམས་ཅན་ཐམས་ཅད་དགེ་བཅུ་དང་ཚད་མེད་བཞི་དང་བསམ་གཟུགས་བརྒྱད་ཐོབ་པ་ལས་ལྷག་པའི་ཡུམ་ལ་སྤྱང་བའི་རྣམ་འཕེལ་གསུམ་བསྟན་ཏེ། ། སྟོང་པ་དང་ནི་མཚན་མ་མེད་སྦྱོད་པ་ཞེས་པས་དང་པོ་གཉིས་དང་། །ཟིལ་གྱིས་གནོན་ཞེས་པས་གསུམ་པ་བསྟན་པའི་ཕྱིར་ཏེ། །ཉི་མ་ལྟ་བུ་ནི་རྩེ་མོ་ལ་གནས་པའི་མཁས་པ་བྱང་སེམས་ཀྱིས་ཟུང་འབྲེལ་གྱི་ཤེར་ཕྱིན་ལ་བརྩོན་པས་རང་གཅེས་འཛིན་དང་འཇིག་ཚོགས་ལྟ་བའི་འཐིབ་པོ་བཅོམ་ནས་མེ་ཁྱེར་སོགས་རང་འོད་ཀྱིས་འགྲོ་བའི་སྲོག་ཆགས་འབྱུང་པོ་ལྟ་བུ་ནི་འཛམ་གླིང་གིས་སེམས་ཅན་བསམ་གཟུགས་ཐོབ་པ་སོགས་འགྲོ་བ་གཞན་ཀུན་དང་། །སྐར་མའི་ཚོགས་ལྟ་བུ་ནི་ཉན་རང་དང་ཟླ་བ་ལྟ་བུ་ནི་དམིགས་ཅན་གྱི་བྱང་སེམས་ཏེ་དེ་དག་ཟིལ་གྱིས་གནོན་ཞེས་པའོ། །",
        "id": "1f234591-1b71-4ce4-b224-eb041a6698b9"
    },
    {
        "segment_content": "དེ་ལྟར་མི་མཐུན་ཕྱོགས་ཟིལ་གྱིས་གནོན་པར་མ་ཟད་གཉེན་པོ་ཁྱད་པར་ཅན་ཐོབ་ཚུལ་ནི།དཔེར་ན་རྒྱལ་པོ་སོགས་ཏེ། རྒྱལ་པོའི་བུ་ཞིག་བྲན་རྣམས་ལ་བགོ་བཤའ་བྱེད་པའི་ངང་ཚུལ་ཅན་ཡིན་པས་ནོར་གཏོང་དེ། ལུགས་ཀྱི་དོན་འདོད་པའི་རྒྱལ་པོའི་སྲས་གཞན་ཀུན་གྱི་གཙོ་བོར་འགྱུར་ཏེ། འཇིག་རྟེན་གྱིས་བསྟེན་ཕྱིར་མངོན་པར་འགྲོ་བར་བྱ་འོས་པ་འདི་ནི་ད་ལྟ་ན་ཡང་སེམས་ཅན་མང་པོ་དགའ་བར་བྱེད་ན་ཐབས་ཏེ་དབང་བསྐུར་བ་ཐོབ་ནས་རྒྱལ་སྲིད་བཟུང་བའི་ཚེ་ལྟ་ཅི་སྨོས་པ་ལྟར།  ཐབས་ཁྱད་པར་ཅན་དང་འབྲེལ་བའི་ཤེས་རབ་སྤྱོད་མཁས་བྱང་སེམས་ཡང་གཉེན་པོ་ཁྱད་པར་ཅན་ཐོབ་པས་ཆོས་སྟོན་ནས། མཐོང་ལམ་སོགས་བདུད་རྩི་སྦྱིན་པར་བྱེད་པས་དགའ་ཕྱོགས་སྐྱོང་བའི་ལྷའི་རིས་ཐམས་ཅད་དང་མི་རྣམས་དྲུང་དུ་འོང་ནས་བསྲུང་བ་སོགས་ཀྱིས་དགའ་བར་བྱེད་ཅིང་དེ་ནི་ད་ལྟ་སློབ་པའི་གནས་སྐབས་སུ་ཡང་དེ་ལྟར་སེམས་ཅན་མང་པོ་ལ་ཕན་པར་བརྩོན་ནས་སངས་རྒྱས་པའི་ཚེ་ལྟ་ཅི་སྨོས། །ཞེས་པ་འདིས་དྲུག་པ་ལྷའི་རིས་ཐམས་ཅད་ཉེ་བར་འོང་བའི་རྣམ་འཕེལ་བསྟན་ནོ། །",
        "id": "5944c0eb-a53c-4531-a70d-b22936e1ab4a"
    },
    {
        "segment_content": "བདུན་པ་བདུད་ཐམས་ཅད་ཟིལ་གྱིས་གནོན་པའི་རྣམ་འཕེལ་ནི།དེ་ཡི་ཚེ་ན་སོགས་ཏེ། དེ་ལྟར་གཉེན་པོ་སྐྱེས་པ་དེ་ཡི་ཚེ་བདུད་ནི། བྱང་སེམས་དེ་རང་གི་སྤྱོད་ཡུལ་ལས་འདས་ཤིང་སེམས་ཅན་མང་པོ་ཡང་འདའ་བར་བྱེད་དོ་སྙམ་དུ་ཡིད་ལ་ཟུག་རྔུ་དང་ལྡན་པར་འགྱུར་ཏེ། མྱ་ངན་སོགས་གསུམ་ནི་ཟུག་རྔུ་ཆུང་འབྲིང་ཆེན་གསུམ་སྟེ། དེས་ཡིད་མི་བདེ་ཞིང་ལུས་ཉམ་ཆུང་བར་འགྱུར་ནས་ཇི་ལྟར་བྱང་སེམས་འདི་ཡུམ་བསྒོམ་པ་ལས་ཡིད་ནེམ་ནུར་ཐེ་ཚོམ་དུ་འགྱུར་བར་བྱ་ཞེས་བྱང་སེམས་ལ་འཇིགས་པ་བསྟན་ཕྱིར་ཕྱོགས་རྣམས་སྲེག་ཅིང་སྐར་མདའ་གཏོང་བ་སོགས་ཀྱི་ཉེར་འཚེ་སྒྲུབ་ཀྱང་མི་ནུས་པ་ནི། གང་ཚེ་སོགས་ཏེ། གང་ཚེ་མཁས་པ་བྱང་སེམས་དེ་དག་སྙིང་རྗེ་ཕུན་སུམ་ཚོགས་པའི་བསམ་པ་དང་རབ་ཏུ་ལྡན་ཞིང་ཉིན་མཚན་ཤེར་ཕྱིན་མཆོག་ལ་བསྒོམ་པའི་སྟོབས་ཀྱིས་དོན་ལ་ལྟ་བ་དེ་ཚེ་བྱང་སེམས་དེའི་ལུས་ངག་ཡིད་གསུམ་ནི། གཤོག་པ་གཉིས་ལྡན་གྱི་བྱ་སའི་ཚེར་མ་སོགས་ལ་མི་ཐོགས་པར་ནམ་མཁའ་ལ་གང་འདོད་དུ་འགྲོ་བ་ལྟར་རྒྱུ་བས་གླགས་རྙེད་མི་ནུས་ཞེས་པའོ། །",
        "id": "f42460dc-102b-4b0d-983f-04282e0382ae"
    },
    {
        "segment_content": "འོ་ན་དེས་གླགས་རྙེད་ནུས་པའི་བྱང་སེམས་གང་ཞེ་ན། གང་ཚེ་བྱང་ཆུབ་སེམས་དཔའ་སོགས་ཏེ། བྱང་སེམས་རྣམས་ཐོག་མར་ཕན་ཚུན་གྱི་མཚན་འབྲུ་ནས་བརྡེག་པ་སོགས་བྱེད་པ་ནི་འཐབ་མོ་དང་། རྒྱལ་པོ་སོགས་ཀྱི་དྲུང་དུ་སོང་ནས་ཞལ་ལྕེ་གཅོད་པ་སོགས་ནི་རྩོད་པའོ། ། དེ་ལྟར་ཕན་ཚུན་མི་མཐུན་པར་ཁྲོས་པའི་སེམས་དང་ལྡན་པར་གྱུར་པ་དེའི་ཚེ་བདུད་ནི་གླགས་རྙེད་པར་ཤེས་ནས་ཡིད་མཆོག་ཏུ་དགའ་ཞིང་ལུས་ཉམས་བདེ་བར་འགྱུར་རོ། །བདུད་དེ་ལྟར་དགའ་བའི་རྒྱུ་མཚན་དེ་གཉིས་རྒྱལ་བའི་ཡེ་ཤེས་ལས་རིང་དུ་འགྱུར་སྙམ་དུ་རེ་ཞིང་རེ་བ་ལྟར་དེ་གཉིས་རིང་དུ་འགྱུར་ཞིང་ཤ་ཟ་འདྲ་བར་འགྱུར་ཏེ།  ཤ་ཟ་ནི་གཞན་ལ་གནོད་འཚེ་འབའ་ཞིག་བྱེདཔ་ལྟར་དེ་གཉིས་ཀ་རང་གི་སེམས་ཅན་ལ་ཕན་འདེ་སྒྲུབ་པའི་དམ་བཅའ་ཉམས་པར་བྱེད་པར་འགྱུར་བས། བསམ་པས་སྡང་ཞིང་སྦྱོར་བས་བཟོད་པ་དང་བྲལ་བ་ལ་བྱང་ཆུབ་ཐོབ་པ་མེད་པས་དེའི་ཚེ་སོགས་སོ། །",
        "id": "329fab2a-b747-4a2d-9d80-46b9caa2657a"
    },
    {
        "segment_content": "རིང་དུ་འགྱུར་ཚུལ་ནི།ལུང་བསྟན་མ་ཐོབ་སོགས་ཏེ། ལོ་ཐོག་སྐྱེ་མི་རུང་བས་ས་ཐ་བ་ཟེར་བ་ལྟར་བཤགས་པ་སོགས་མི་བྱེད་ན། ཐེག་ཆེན་གྱི་ཡོན་ཏན་སྐྱེ་མི་རུང་བས་ཐ་བ་སྐྱོན་ལྡན་ཁྲོ་སེམས་ཀྱི་སྐད་ཅིག་ཇི་སྙེད་པ་དེ་སྙེད་ཀྱི་བསྐལ་པར་འཐབ་མོ་སོགས་གྱི་སྡིག་པ་བསལ་བ་དང་གཉེན་པོ་ཐོབ་བར་བྱ་བ་སོགས་ཀྱི་ཕྱིར་གཞི་ནས་ལམ་ལ་སློབ་པའི་གོ་ཆ་བགོ་དགོས་སོ་ཞེས་སོ། །",
        "id": "2c547b83-eb36-4827-8d78-0c843cd7de68"
    },
    {
        "segment_content": "རྣམ་འཕེལ་བརྒྱད་པ་ནི།ཉེས་པ་དེ་སེལ་ཐབས་ནི། སངས་རྒྱས་བཟོད་པའི་སོགས་ཏེ། སངས་རྒྱས་བཟོད་པའི་ཕར་ཕྱིན་གྱིས་བྱང་ཆུབ་ལ་རེག་པས་ཁྲོ་སེེམས་འདི་བྱང་ཆུབ་ཀྱི་འགེགས་ཡིན་པའི་ཕྱིར་བཟང་བ་མིན་སྙམ་དུ་འགྱོད་པའི་རྣམ་པ་སུན་འབྱིན་པའི་གཉེན་པོ་དྲན་པ་སྐྱེད་པར་བྱེད་ཅིང་།  སྡིག་པ་བཤགས་པའི་ཚིག་གིས་སོ་སོར་ཆགས་པ་སྐྱེད་ཅིང་ཡུལ་གང་ཡང་རུང་བ་ལས་ཕྱིས་ཀྱང་སྲོགས་ཐུག་ཀྱང་མི་བྱེད་པའི་སྡོམ་པ་ནོད་པར་བྱེད་ལ་བྱང་སེམས་དེ་དག་ལ་སྟོན་པ་དང་འདྲ་བར་མགུ་བར་བྱེད་པས་སླར་འཐབ་མོ་སོགས་ལ་དགའ་བར་མི་བྱེད་པ་དེ་ལྟར་ཕྱིར་བཅོས་པའི་ཕན་ཡོན་ནི་དེ་ནི་སངས་རྒྱས་ཀྱི་ཆོས་སྟོབས་དང་མི་འཇིགས་པ་ལ་སོགས་པ་འདིར་སློབ་པའི་མཁས་པ་ཡིན་ཞེས་པ་དེས། བརྒྱད་པ་སྟོན་པ་དང་འདྲ་པར་སྐྱེ་བོ་ཀུན་ལ་མཚུངས་པར་གནས་པའི་རྣམ་འཕེལ་བསྟན་ནོ། །རྣམ་འཕེལ་འདི་བརྒྱད་ནི་ཕལ་ཆེར་གཞན་ལ་ལྟོས་ནས་འཇོག་པས་ཕྱི་གཙོ་བོར་་གྱུར་པ་ཞེས་བྱའོ། །",
        "id": "76c98c0a-c6b2-409b-8e20-7227ae34a0be"
    },
    {
        "segment_content": "ནང་གཙོ་བོར་གྱུར་པ་བརྒྱད་ལས་ཆོས་ཉིད་སྒོམ་བྱུང་གི་ཤེས་རབ་ཀྱིས་རྟོགས་པའི་ཐབས་མཁས་ཀྱིས་བསླབ་པ་ཐམས་ཅད་ཡོངས་སུ་དག་པ་པའི་དེ་དང་། སངས་རྒྱས་ཀྱི་རིགས་ཁྱད་པར་ཅན་དུ་གྱུར་པའི་དེ་དང་། འབྲས་བུ་སངས་རྒྱས་ཉིད་འཐོབ་བའི་རྒྱུ་མཚན་སྤྱོད་པ་དང་ལྡན་པའི་སེམས་བསྐྱེད་སོགས་ཕུལ་དུ་བྱུང་བའི་རྣམ་འཕེལ་གསུམ་ནི།གང་ཞིག་སློབ་ཚེ་སོགས་ཏེ། དེ་ལྟར་ང་རྒྱལ་སོགས་བསལ་ནས་གུས་པས་སངས་རྒྱམ་ཀྱི་ཆོས་ལ་སློབ་ཚེ་དོན་དམ་བདེན་བ་བསླབ་པའི་བྱ་བ་གང་ཡང་ཁས་མི་ལེན་ཞིང་། དེ་བཞིན་དུ་སློབ་པ་པོ་དང་བསླབ་པའི་ཆོས་ཕྱིན་དྲུག་སོགས་ཏེ་བསླབ་པའི་འཁོར་གསུམ་དུ་མི་དམིགས་པས་སྤྱིན་པ་སོགས་བསླབ་པ་དང་།  སེར་སྣ་སོགས་བསླབ་པ་མ་ཡིན་པའི་ཆོས་འདི་གཉིས་སུ་མི་རྟོག་པ་དེ་ལྟར་སྒོམ་་བྱུང་རྣམ་པར་མི་རྟོག་པས་གང་སློབ་པ་དེ་ནི་སངས་རྒྱས་ཀྱི་ཆོས་འདིར་སློབ་ཚུལ་ཕུལ་དུ་བྱུང་བ་ཡིན་ཞེས་དང་བོ་དང་།  བྱང་སེམས་གང་ཞིག་དེ་ལྷའི་བསླབ་ཚུལ་འདི་ཤེས་པ། དེ་ནི་གཞན་ཡང་རང་དོན་ཡིད་བྱེད་སོགས་ཀྱིས་ཏིང་ངེ་འཛིན་དང་ཤེས་རབ་ཀྱི་བསླབ་པ་ཉམས་པ་དང་། ཚུལ་ཁྲིམས་ཀྱི་བསླབ་པ་འཆལ་བར་མི་འགྱུར་བས་སངས་རྒྱས་ཀྱི་རིགས་ཁྱད་པར་ཅན་གྱུར་པ་དང་།  བྱང་སེམས་དེ་ནི་སྤྲོ་བ་ལྷག་པར་འཕེལ་བས་སངས་རྒྱས་ཀྱི་ཆོས་སྟོབས་བཅུ་དང་མི་འཇིགས་པ་བཞི་སོགས་ལ་མངའ་བརྙེས་པར་བྱ་བའི་ཕྱིར་གོང་ལྟར་གྱི་བསླབ་ཚུལ་འདི་ལ་ལྷག་པར་དུ་སློབ་བོ། །ཞེས་གསུམ་པའང་བསྟན་ནོ། །",
        "id": "8eb496d1-6865-41c1-b7bd-37d2cb29246b"
    },
    {
        "segment_content": "ཕྱིན་དྲུག་གི་མི་མཐུན་ཕྱོགས་ཀྱི་སེམས་མི་སྐྱེ་བའི་རྣམ་འཕེལ་ནི། དེ་ནི་བསླབ་ལྷག་སོགས་ཏེ། བྱང་སེམས་དེ་ནི་སྒོམ་འབྱུང་གིས་སངས་རྒྱས་ཀྱི་རིགས་རྟོགས་ནས་སངས་རྒྱས་ཀྱི་རིགས་ཁྱད་པ་ཅན་དུ་གྱུར་པས་དྲོད་མན་ཆད་ལས་དོན་དམ་རྟོགས་པའི་ཤེས་རབ་ཀྱི་བསླབ་པ་ལྷག་པ་དགའ་འབྲས་བུ་སངས་རྒྱས་ཉིད་ཐོབ་པའི་རྒྱུ་མཚན་སྦྱོར་བ་དང་ལྡན་པའི་སེམས་བསྐྱེད་ཕུལ་དུ་བྱུང་བས་ཀུན་རྫོབ་ཏུ་སྒྱུ་མ་ལྟ་བུར་བསླབ་པ་ལ་མཁས་ཏེ།  ཆོས་གང་ལའང་བདེན་ཞེན་དྲག་པོས་དམིགས་པ་མེད་པའི་ཕྱིར། མཁས་པ་བདེན་གཉིས་མི་འགལ་བའི་ཡེ་ཤེས་ཀྱི་འོད་བྱེད་པ་སྟེ། ཆོས་ཉིད་ལ་དོན་སྤྱིའི་གསལ་སྣང་ལྷག་བར་འཕེལ་བ་རྣམས་ཀྱིས་ཤེས་རབ་དེ་ལྟར་སློབ་པས་ དབང་དུ་གྱུར་པའི་ཕྱིར་སེར་སྣ་ལ་སོགས་པ་དགེ་བ་མ་ཡིན་པའི་སེམས་སྐད་ཅིག་ཙམ་ཡང་སྐྱེད་པར་མི་བྱེད་པ་ནི། དཔེར་ན་ཉི་མ་མཁའ་ལ་སོགས་སླའོ། །",
        "id": "b08134ca-2a09-4dac-82f1-016c7e6a80a2"
    },
    {
        "segment_content": "གཟུགས་སོགས་དང་ལྡན་པར་རྟོགས་པའི་སེམས་མི་སྐྱེ་བའི་རྣམ་འཕེལ་ནི། ཤེས་རབ་ཕ་རོལ་སོགས་ཏེ། འདིར་ཕྱིན་དྲུག་གི་ནང་ནས་ཤེར་ཕྱིན་ཁོ་ན་ལ་སློབ་ཚུལ་གཙོ་བོར་སྟོན་པའི་རྒྱུ་མཚན་གང་ཞེ་ན།  ཤེར་ཕྱིན་ལ་བསླབ་པར་བྱས་པ་རྣམས་ཀྱི་ཕར་ཕྱིན་ལྷག་མ་ཐམས་ཅད་ཤེར་ཕྱིན་འདིར་ནི་འདུས་པར་གྱུར་ཏེ། ཤེར་ཕྱིན་ནི་ཕྱིན་དྲུག་ཀའི་རྒྱུ་དང་སེར་སྣ་སོགས་དྲི་མ་དྲུག་ཀའི་གཉེན་པོ་ཡིན་པའི་ཕྱིར།  ཤེར་ཕྱིན་དུ་ཕར་ཕྱིན་གཞན་ཀུན་འདུ་བར་ཤེས་ནས་སློབ་པའི་དེ་ནི་འཇིག་ཚོགས་ལྟ་བར་སོགས་ཏེ། དེ་ཡང་ཤེར་ཕྱིན་ཡོད་ན་གཞན་རྣམས་ཡོད་པའི་དཔེ་ནི། འཇིག་ལྟས་ལྟ་ངན་རེ་གཉིས་བསྐྱེད་པས་དེ་དག་འཇིག་ལྟར་འདུས་པ་ལྟར་ཏེ། འཇིག་ལྟ་ཡོད་ན་དེ་དག་སྐྱེ་བས་སོ། །",
        "id": "4235a8a1-6fe2-400a-a364-c448c8a90892"
    },
    {
        "segment_content": "ཤེར་ཕྱིན་མེད་ན་ཕར་ཕྱིན་གཞན་རྣམས་མི་འབྱུང་བའི་དཔེ་ནི།སྲོག་གི་དབང་པོ་འགག་ན་སོགས་སོ། །དེ་ལྟར་རྩེ་མོའི་ཤེར་ཕྱིན་ལ་སློབ་པས་ཐེག་པ་གསུམ་གྱི་རྟོགས་པའི་རིགས་ཕུན་སུམ་ཚོགས་པ་ཐམས་ཅད་ཐོབ་པའི་རྣམ་འཕེལ་དང་། དེ་ལས་རྫོགས་པའི་བྱང་ཆུབ་ལ་ཉེ་བར་འགྱུར་བའི་རྣམ་འཕེལ་གཉིས་ནི། བྱང་ཆུབ་སེམས་མཁས་སོགས་ཏེ། དེ་ལྟར་ཤེར་ཕྱིན་ལ་སློབ་པས་ལམ་ཐམས་ཅད་ལ་སློབ་པར་འགྱུར་ན།  བྱང་སེམས་ཀྱིས་ཉན་རང་གི་ལམ་ལ་ཇི་ལྟར་ཅེ་ན། བྱང་སེམས་ཐབས་ལ་མཁས་པས་ཉན་རང་གི་ཡོན་ཏན་ཀུན་ལ་སློབ་ཀྱང་དེ་ལ་མངོན་ཞེན་གྱིས་མི་གནས་ཤིང་དེ་དག་མངོན་དུ་བྱེད་འདོད་མི་སྐྱེད་དེ། ཉན་རང་གི་ཡོན་ཏན་འདི་ནི་བྱང་སེམ་པ་བདག་གིས་དེས་འདུལ་བའི་སེམས་ཅན་རྗེས་སུ་བཟུང་བའི་ཕྱིར་བསླབ་པར་བྱ་བ་ཡིན་སྙམ་དུ་དེའི་ཕྱིར་སློབ།  ཅེས་པའི་ཤུགས་ལ་ཐེག་པ་གསུམ་གྱི་རྟོགས་རིགས་ཡོངས་སུ་རྫོགས་པས་སློབ་ཀྱང་བར་སྐབས་སུ་མངོན་དུ་མི་བྱེད་བས་སངས་རྒྱས་ཀྱི་བྱང་ཆུབ་ལ་ཉེ་བར་འགྱུར་ཞེས་རྣམ་འཕེལ་གཉིས་ཀ་སྟོན་ནོ། །",
        "id": "0d639f1c-fec8-4894-9915-1f9ae08fc227"
    },
    {
        "segment_content": "དེ་དག་གིས་ཐབས་ཤེས་ཟུང་དུ་འབྲེལ་བའི་ཤེར་ཕྱིན་ལ་སློབ་པའི་བསོད་ནམས་གོང་ནས་གོང་དུ་རྣམ་པར་འཕེལ་པའི་ཁྱད་པར་གཅུ་དྲུག་ཕལ་ཆེར་དངོས་སུ་བསྟན་པའི་དོན་གྱིས་དེ་དག་དང་ལྡན་པའི་རྩེ་མོའི་རྩེ་སྦྱོད་བསྟན་ཏེ། རྩ་བར། འཛམ་བུ་གླིང་གི་སོགས་སོ། །",
        "id": "40d8e6e5-b268-4c82-86d4-719b8f8c959b"
    },
    {
        "segment_content": "དེ་ནས་བཟོད་མཆོག་གི་རྩེ་སྦྱོར་ནི།མི་ལྡོག་བྱང་ཆུབ་སོགས་ཏེ། ཕྱིར་མི་ལྡོག་པར་བྱང་ཆུབ་མཆོག་ལ་རབ་ཏུ་ཞུགས་བ་སོགས་ཀྱི་བྱང་སེམས་བཞིའི་སེམས་བསྐྱེད་པ་སོགས་ལ་བསམ་པ་ཐག་པ་ནས་ཡི་རང་བའི་དགེ་བ་ནི། སྟོང་གསུམ་རི་རབ་སོགས་སོ། །དེ་ལྟར་བསོད་ནམས་མངའ་བའི་རྒྱུ་མཚན་གང་ཞེ་ན། བྱང་སེམས་དེ་དག་གི་དགེ་བ་ལ་ཡི་རང་ན་ཚོགས་ལམ་པ་སོགས་དགེ་བ་དོནག་གཉེར་དང་། ས་དང་པོ་སོགས་ཕན་འདོད་པའི་སེམས་ཅན་ཇི་སྙེད་ཀུན་གྱི་བསོད་ནམས་ཀྱི་ཕུང་པོ་ལ་ཡང་ཡི་རང་བར་འགྱུར་ལ།  དེའི་ཕྱིར་དེ་ལྟར་རྗེས་སུ་ཡི་རང་བ་དེ་དག་རིམ་གྱིས་རྒྱལ་བའི་ཡོན་ཏན་ཐོབ་ནས་སྡུག་བསྔལ་ཟད་པར་བྱ་པའི་ཕྱིར་འཇིག་རྟེན་ལ་ཆོས་སྦྱིན་བྱེད་པར་འགྱུར་རོ། །ཞེས་པ་དེ་གཉིས་ཀྱིས་རྗེས་སུ་ཡི་རང་བའི་བསོད་ནམས་མང་བ་དང་དེའི་རྒྱུ་མཚན་གཉིས་དངོས་སུ་བསྙན་པས་རིམ་བཞིན་རྗེས་སུ་ཡི་རང་བའི་ངོ་བོ་ཐབས་ཤེས་ཀྱི་རྟོགས་པ་བརྟན་པོ་དང་།  ཡི་རངས་དེ་ལ་སེམས་གཉིས་སུ་མི་ཞེན་པར་རྩེ་གཅིག་ཏུ་གནས་པའི་སེམས་ཀུན་གནས་གཉིས་སྟོན་པས་བཟོད་མཆོག་གཉིས་བསྟན་ཏེ། རྩ་བར། ཀུན་མཁྱེན་ཉིད་གསུམ་ཞེས་པ་ནས། ཏིང་འཛིན་ཡོངས་སུ་བསྒྲགས་པ་ཡིན། །ཞེས་སོ། །རྩེ་སྦྱོར་བཞི་པོ་འདི་ནི། རིམ་པ་ལྟར་ཤེར་ཕྱིན་ལ་ཞི་ལྷག་ཟུང་དུ་འབྲེལ་བའི་རྣལ་འབྱོར་དང་པོར་ཐོབ་བར་དུ་འཕེལ་ཞིང་། རང་དབང་དུ་གྱུར། ཐ་མར་སེམས་རྩེ་གཅིག་ཏུ་གནས་པས་རྟགས་ལ་སོགས་པའི་མིང་གཞན་གྱིས་སྟན་ནོ། །",
        "id": "c7cb69ba-9d5a-450b-a236-4aca957a9f4a"
    },
    {
        "segment_content": "བྱང་སེམས་བཞི་ནི། ཐེག་པ་ལ་དང་པོར་ཞུགས་པ། སྤྱོད་པ་ལ་ཞུགས་པ། ཕྱིར་མི་ལྡོག་པ། སྐྱེ་བ་གཅིག་གིས་ཐོགས་པ་སྟེ། རིམ་བཞིན་མོས་སྤྱོདཔ་དང་། མ་དག་ས་འདུན་དང་། དག་པ་ས་གསུམ་དང་། ས་བཅུ་པ་རྣམས་སོ།  །ལྔ་པ་མཐོང་ལམ་རྩེ་སྦྱོར་ལ་གཉིས། སྤང་བྱ་དང་གཉེན་པའོ། །  དང་པོ་ལ་གཟུང་འཛིན་གྱི་རྣམ་རྟོག་བཞི་དང་དེ་དག་སྤོང་བའི་ཕན་ཡོན་དང་ལྔ་ལས།",
        "id": "aa98616b-cca9-455b-9a3c-a3c0ddbfe3ea"
    },
    {
        "segment_content": "དང་པོ་འཇུག་པ་གཟུང་རྟོག་ནི། བྱང་ཆུབ་སེམས་དཔའ་གང་ཞིག་སོགས་ཏེ། བྱང་སེམས་གང་ཞིག་གཟུང་བར་རྣམ་པར་མི་རྟོག་པར་བྱང་སེམས་ཀྱི་འཇུག་བྱའི་ཆོས་རྣམས་ཀུན་ངོ་བོ་སྟོང་པ་དང་། རྒྱུ་མཚན་མ་མེད་པ་དང་། འབྲས་བུ་སྤྲོས་མེད་དེ་སྨོན་པ་མེད་པར་ཡོངས་སུ་ཤེས་པ་དེ་ནི། ཤེས་རབ་ཀྱིས་གཉིས་ཀྱི་ཚུལ་གྱིས་བྱད་ཆུབ་འཚོལ་བར་མི་བྱེད་པས་རྣལ་འབྱོར་བ་དེ་མཐོང་ལམ་གྱི་ཤེར་ཕྱིན་མཆོག་ལ་བརྩོན་པ་ཡིན། ཞེས་པ་དེ་དག་གིས་འཇུག་བྱར་ཞེན་པ་མེད་པའི་གཉེན་པོ་དངོས་སུ་བསྟན་པའི་བཟློག་ཕྱོགས་ནས་དེ་ལྟར་ཞེན་པའི་གཟུང་རྟོག་དགུ་སྟོན་ལ། དེ་ཡང་བྱང་སེམས་ཀྱི་འཇུག་བྱ་སྤྱི་དང་ཁྱད་པར་གྱི་དབང་དུ་བྱས་བ་གཉིས་ལས། དང་པོ་ནི། རྒྱུ་ཕྱིན་དྲུག་གིས་འབྲས་བུ་བླ་མེད་བྱང་ཆུབ་སྒྱུ་མ་ལྟ་བུར་སྒྲུབ་པའི་ངོ་བོ་ཉིད་དོ། །ཕྱེ་མ་ལ་ལམ་གྱི་རྒྱུ་འབྲས་ངོ་བོའི་དབང་དུ་བྱས་པ་གསུམ་ལས། ངོ་བོ་ལ་ལམ་གྱི་ངོ་བོ་དངོས་དང་དམིགས་པ་དང་སྐྱོན་སེལ་བའི་ནུས་པ་དང་གསུམ། འབྲས་བུ་ལ་རང་དོན་རྟོགས་པ་དང་། གཞན་དོན་ལ་བྱེད་པ་དང་། བྱས་པའི་ལས་དང་། བྱ་བའི་འབྲས་བུ་དང་གསུམ་སྟེ་བཞིའོ། །དེ་ལྟར་དགུ་ལས། དང་པོ་ནི་རྐང་པ་གསུམ་པས་དང་། ངོ་བོའི་དེ་རྣམས་སྟོང་དང་ཞེས་པ་དང་། རྒྱུ་དེའི་མཚན་མ་མེད་དང་། ཞེས་པ་དང་། འབྲས་བུའི་དེ་རྣམས་སྤྲོས་མེད་ཅེས་པ་རྣམས་ཀྱིས་བསྟན་ཏེ། རྩ་བར། ངོ་བོ་ཉིད་དང་རིགས་དང་ནི། སོགས་སོ། །",
        "id": "f75f3cfa-3935-445a-bfc3-fd4609ee008a"
    },
    {
        "segment_content": "གཉིས་པ་ལྡོག་པ་གཟུང་རྟོག་ནི།ནམ་མཁའ་ཁམས་སོགས་ཏེ། ནམ་མཁའ་དང་ནམ་མཁའ་ཕན་ཚུན་གེགས་བྱེད་པའི་སྒོ་ནས་འགལ་བ་མེད་པས་ཡུལ་དང་རྣམ་པ་གངགིས་ཀྱང་འགལ་དེ་མ་ཐོབ་པ་དེ་བཞིན་དུ། མཐོངལམ་གྱི་ཤེས་རབ་སྤྱོད་མཁས་བྱང་སེམས་ཡང་དོན་དམ་པར་ན་ཐེག་ཆེན་དང་ཐེག་དམན་གཉིས་ནམ་མཁའ་ལྟ་བུར་རྒྱུ་མཚན་གང་གྱིས་ཀྱང་འགལ་བ་མེད་པར་ཤེས་པ་ཡིན་ཏེ། དེ་གཉིས་འཇུག་བྱ་དང་ལྡོག་བྱར་ཞེན་པའི་རྣམ་རྟོག་ཉེ་བར་ཞི་བ་སྤྱོད་པའི་ཕྱིར།  ཞེས་པ་དེ་དག་གིས་དངོས་སུ་དེ་ལྟར་སྟོན་པའི་བཟློག་ཕྱོགས་ནས་ཐེག་དམན་དེ་ཐེག་ཆེན་ལས་རྟོགས་པ་དམན་པ་སོགས་རྒྱུ་མཚན་དགུས་ལྡོག་བྱར་ཞེན་པའི་གཟུང་རྟོག་དགུ་བསྟན་ཏེ། རྩ་བར། སྲིད་དང་ཞི་བར་ལྟུང་བའི་ཕྱིར་སོགས་སོ། །",
        "id": "ba93e611-629b-41c4-8e69-ceaacbc0a8dd"
    },
    {
        "segment_content": "གསུམ་པ་རྫས་འཛིན་རྟོག་པ་ནི།སྐྱེ་བོའི་དབུས་ན་སོགས་ཏེ། ལྟད་མོ་བའི་སྐྱེ་བའི་དབུས་ན་སྒྱུ་མའི་སྐྱེས་བུས་འདི་སྙམ་དུ་ལྟད་མོའི་སྐྱེ་བོའི་ཚོགས་འདི་མགུ་བར་བྱ་སྙམ་དུ་མི་སེམས་ཀྱང་སྐྱེ་བོ་མགུ་བའི་བྱ་བ་དེ་ཡང་བྱེད་པའི་རྫུ་འཕྲུལ་སྣ་ཚོགས་རབ་ཏུ་སྟོན་པར་དབྱེད་པར་ལྟད་མོ་བ་དེ་དག་གིས་མཐོང་ཡང་། སྒྱུ་མའི་སྐྱེས་བུ་དེ་ལ་དེ་དག་གིས་མཐོང་བ་ལྟར་ཀྱི་ལུས་སེམས་དང་མིང་ཡང་མེད་པ་ དེ་བཞིན་དུ་བྱང་སེམས་ཀྱིས་དོན་དམ་པར་ན་ནམ་ཡང་རང་གིས་སྐྱོན་ཀུན་སྤངས་པའི་བྱང་ཆུབ་ཐོས་ནས་འགྲོ་བ་དགྲོལ་བར་བྱའོ་སྙམ་དུ་མི་སེམས་ཀྱང་སྙིང་རྗེས་འཁོར་བའི་སྐྱེ་བ་སྣ་ཚོགས་དང་། སེམས་ཅན་གྱི་དོན་བྱེད་པའི་བྱ་བ་རྣམ་པ་མང་པོ་དང་ལྡན་པ་སྒྱུ་མ་ལྟ་བུར་སྟོན་ཀྱང་རང་ཉིད་དེ་ལྟར་བྱེད་པ་པོའི་གང་ཟག་ཏུ་རྣམ་པར་མི་རྟོག་པར་སྤྱོད་ཅེས་པ། དེ་དག་གིས་བྱང་སེམས་དང་ཉིད་བྱང་ཆུབ་སོགས་ཡོན་ཏན་འཛིན་པ་དང་སྐྱོན་འདོར་བའི་གང་ཟག་ཏུ་མ་ཞེན་པ་དང༌། ཆོས་རྣམས་བདེན་པར་ཡིད་ལ་མི་བྱེད་ཀྱང་སྙིང་རྗེས་འཁོར་བའི་སྐྱེ་བ་སྣ་ཚོགས་སོགས་སྒྱུ་མ་ལྟ་བུར་སྟོན་པས་ཁམས་གསུམ་དང་མ་འབྲེལ་བ་དང་།  མངོན་ཞེན་མེད་པ་སོགས་ཀྱི་མཉེན་པོ་དངོས་སུ་བསྟན་པའི་བཟློག་ཕྱོགས་ནས་ཐ་སྙད་དུ་ཡོན་ཏན་འཛིན་པ་དང་སྐྱོན་འདོར་བ་པོ་དང༌། ཆོས་རྣམས་བདེན་པར་ཡིད་ལ་བྱེད་པ་པོ་དང་། དེའི་དབང་གིས་ཁམས་གསུམ་དང་འབྲེལ་བ་པོའི་གང་ཟག་སོགས་སུ་ཞེན་པའི་རྫས་འཛིན་རྟོག་པ་དགུ་སྟོན་པ། རྩ་བར། འཛིན་པ་དང་ནི་འདོར་བ་དང་། སོགས་སོ། །",
        "id": "12f2e859-ffb4-407d-8a46-646b38a00107"
    },
    {
        "segment_content": "བཞི་པ་བཏགས་འཛིན་རྟོག་པ་ནི།དཔེར་ན་སངས་རྒྱས་སྤྲུལ་པ་སོགས་ཏེ། སངས་རྒྱས་གྱི་སྤྲུལ་པས་སངས་རྒྱས་ཀྱི་མཛད་པ་བྱེད་ཀྱང་རང་ཉིད་དེ་ལྟར་བྱེད་པའི་སྐྱེས་བུར་ཞེན་པའི་དྲེགས་པ་མེད་པ་དེ་བཞིན་དུ། བྱང་སེམས་ཀྱིས་སེམས་ཅན་གྱི་དོན་བྱེད་ཀྱང་དེ་ལྟར་བྱེད་པ་པོ་སྐྱེས་བུར་མི་ཞེན་པ་དང་། ཤིང་མཁན་བཟོ་བོ་མཁས་པས་བཟོས་པའི་ཤིང་གི་འཁྲུལ་འཁོར་གྱི་སྐྱེས་པ་བུད་མེད་ཀྱིས་སྐྱེས་པ་དང་བུད་མེད་ཀྱི་བྱ་བ་ཐམས་ཅད་བྱེད་ཀྱང་།  དེ་དག་ལ་རང་ཉིད་བྱ་བ་འདི་དང་འདི་བྱའོ་སྙམ་པའི་རྣམ་རྟོག་མེད་པ་དེ་བཞིན་དུ། བྱང་སེམས་ཀྱིས་དོན་དམ་པར་ན་སེམས་ཅན་གྱི་དོན་གྱི་བྱ་བ་འདི་དང་འདི་བྱའོ་སྙམ་དུ་རྣམ་པར་མི་རྟོག་པའི་ཡེ་ཤེས་ཀྱིས་སེམས་ཅན་གྱི་དོན་གྱི་བྱ་བ་ཐམས་ཅད་བྱེད་ཅེས་པ། དེ་དག་གིས་བྱང་སེམས་ཀྱིས་ཆེད་དུ་བྱ་བ་ཆེན་པོ་གསུམ་དང་མཐུན་པར་སེམས་ཅན་ཀྱི་དོན་སྣ་ཚོགས་བྱེད་ཀྱང་། རང་ཉིད་དེ་ལྟར་བྱེད་པ་པོའི་སྐྱེས་བུར་ཞེན་པ་མེད་པ་སོགས་ཀྱི་གཉེན་པོ་དངོས་སུ་བསྟན་པའི་བཟློག་ཕྱོགས་ནམ་ཆེད་དུ་བྱ་བ་ཇི་ལྟ་བ་བཞིན་དུ་ངེས་པར་མི་འབྱུང་བ་ལ་སྐྱེས་བུར་བཏགས་པ་སོགས་ལང་དེ་ལྟར་ཞེན་པའི་བཏགས་འཛིན་རྟོག་པ་དགུ་བསྟན་ཏེ། རྩ་བར། ཆེད་བཞིན་ངེས་པར་མི་འབྱུང་དང་། སོགས་སོ།  །ལྔ་པ་དེ་ལྟར་རྣམ་རྟོག་བཞི་སྤོང་བའི་ཕན་ཡོན་ལ་གསུམ། བཀུར་སྟི་ཕུན་སུམ་ཚོགས་པ་ཐོབ་པ་དང་། སངས་རྒྱས་ཐམས་ཅད་ཀྱིས་དགོངས་ཤིང་བསྔགས་པ་དང་། བདུད་ཀྱིས་མི་ཚུགས་པའོ། །  དང་པོ་ནི།དེ་ལྟར་སྤྱོད་མཁས་སོགས་ཏེ། དེ་ལྟར་རྣམ་རྟོག་བཞི་སྤང་པར་སྤྱོད་མཁས་པའི་བྱང་སེམས་རྣམས་ལ་བརྒྱ་བྱིན་ལ་སོགས་པའི་ལྷའི་ཚོགས་གཙོ་བོ་མང་པོ་དག་སོགས་སོ། །",
        "id": "e075220c-fc21-41be-ae67-6db4b9c8ebf8"
    },
    {
        "segment_content": "གཉིས་པ་ནི། ཕྱོགས་བཅུའི་སོགས་སོ།  །གསུམ་པ་ལ་ལྷ་བུའི་འདུད་ལས་འདས་ཚུལ་དང་། འདུད་བཞི་ཐམས་ཅད་ལས་འདས་ཚུལ་གཉིས།   དང་པོ་ནི།",
        "id": "a0e2658e-172f-4349-a780-ace90e49f6e4"
    },
    {
        "segment_content": "གངྒཱའི་ཀླུང་མཉམ་སོགས་སོ། །  གཉིས་པ་ནི། རྒྱུ་རྣམས་བཞི་ཡིས་སོགས་ཏེ། ཚིག་ཉམས་པ་མེད་པས་མཁས་པ་དང་། ལུས་ཀྱི་སྟོབས་ཕུན་སུམ་ཚོགས་པས་སྟོབས་ལྡན་ནོ། །ཕུང་པོ་ལ་སོགས་པའི་འདུད་བཞིས་སེམས་གཞན་དུ་འགྱུར་མི་ནུས་པས་ཐུབ་པར་དཀའ་ཞིང་བསྐྱོད་པར་མི་ནུས་པའོ། ། རྣམ་རྟོག་བཞི་པའི་ཤེས་རབ་ཀྱི་སྟོབས་ཀྱིས་སྟོང་པར་གནས་པ་དང་། སྙིང་རྗེ་ཆེན་པོའི་སྟོབས་ཀྱིས་སེམས་ཅན་ཡོངས་སུ་མི་གཏོང་བ་དང་། དམ་བཅའ་བརྟན་པས་ལེ་ལོ་མེད་པར་བྱ་བ་ཐམས་ཅད་ཇི་སྐད་སྨྲས་པ་བཞིན་དུ་བདེན་པར་བྱེད་པ་དང་། ཚོགས་གཉིས་ཕུན་སུམ་ཚོགས་པས་བདེ་གཤེགས་བྱིན་རླབས་ཅན་གྱི་བྱིན་རླབས་ཞུགས་པའོ། །",
        "id": "bcf4223f-b8b3-4fcc-928c-0991c60a7feb"
    },
    {
        "segment_content": "གཉིས་པ་གཉེན་པོ་ལ་མཐོང་རྩེའི་རྒྱུ་དང་། འབྲས་བུ་བྱང་ཆེན་དང་། མཐོང་རྩེ་གྱི་ངོ་བོ་ལ་གསུམ་ལས།  དང་པོ་ནི།",
        "id": "701afb86-9d79-4074-a8c2-fdb281f01fc2"
    },
    {
        "segment_content": "དེ་བཞིན་གཤེགས་ཡུམ་སོགས་ཏེ། དུས་གསུམ་གྱི་དེ་བཞིན་གཤེགས་པ་ཀུན་གྱི་ཡམ་སྤྲོས་བྲལ་གྱི་ཤེར་ཕྱིན་འདི་འཆད་པའི་ཚེ་བྱང་སེམས་གང་ཞིག་བསྟོད་པ་སོགས་ཀྱིས་མོས་པར་བྱེད་ཅིང་།  གཞན་ལ་ཡང་དག་པར་སྟོན་ཅིང་ཡི་གེར་བྲིས་ནས་ཕྱི་ནས་སོགས་བསམ་པ་ཐག་པས་སྒྲུབ་པར་མངོན་པར་བརྩོན་བྱེད་ན་དེ་ནི་མཐོང་ལམ་གྱི་ཤེར་ཕྱིན་ཐོབ་པར་འགྱུར་བས་ངེས་པ་ཐམས་ཅད་མཁྱེན་པ་ཉིད་ལ་ཞུགས་པར་རིག་པར་བྱ་ཞེས་སོ། །",
        "id": "9715dad1-d592-4fc6-9771-9a9834c5e474"
    },
    {
        "segment_content": "དེ་ལྟ་བུའི་མཐོང་ལམ་གྱི་ཕན་ཡོན་ལ། རྣམ་རྟོག་སྤོང་བའི་ཕན་ཡོན་ནི།ཆོས་དབྱིངས་སོགས་ཏེ། མཐོང་ལམ་པ་དེ་སྟོང་ཉིད་ལ་ཞེན་པས་གནས་པར་མི་འགྱུར་བ་དཔེར་ན་བར་སྣང་ལ་སྤྲིན་རྣམ་རྟོག་མེད་པར་སེམས་ཅན་གྱི་ལས་ཀྱི་དབང་གིས་གནས་པ་བཞིན་རྣམ་རྟོག་གིས་གནས་པ་མེད་པར་གནས་སོ། ། འོ་ན་ཇི་ལྟར་གནམ་ཤེ་ན། དཔེར་ན་རིག་སྔགས་འཆང་བ་བརྟེན་པའི་གནས་གཞན་མེད་པར་ནམ་མཁའ་ལ་རྒྱུ་བ་དེ་གནས་འདོད་པ་ན་སྔགས་མཐུས་ནམ་མཁའ་ལ་དུས་མ་ཡིན་པར་མེ་ཏོག་འབྲས་བུ་སོགས་དང་ལྡན་པའི་སྐྱེད་མོས་ཚལ་ལ་སོགས་པ་བྱིན་གྱིས་རློབ་པ་དེ་བཞིན་དུ། བདེན་ཞེན་མེད་པའི་ཤེས་རབ་སྤྱོད་མཁས་བྱང་སེམས་ཡང་བཟུང་རྟོག་གཉིས་སྤོང་བས་རྟོགས་པར་བྱེད་པ་རྒྱུའི་ཆོས་དང་འབྲས་བུ་སངས་རྒྱས་ཀྱི་ཆོས་རྣམས་དམིགཔ་ལ་མི་འགྱུར་ཞིང་།  འཛིན་རྟོག་གཉིས་སྤོང་བས་ལུང་གི་ཆོས་འཆད་བར་བྱེད་པ་དང་ཆོས་ཉན་འདོད་ཀྱི་ཉན་པ་པོ་ལ་ལྟ་བར་བྱེད་པ་སོགས་མི་དམིགས་ཀྱང་།  འདི་ནི་ཞི་བ་མི་གནས་པའི་མྱང་འདས་འདོད་ཅིང་སངས་རྒྱས་ཀྱི་ཡོན་ཏན་ལ་དགའ་བས་ཆོས་ཉིད་ལ་གནས་པ་ཡིན་ཞེས་སོ། །དེ་ཡང་སྤྲིན་ནི་ཞེན་པས་མི་གནས་པའི་དཔེ་དང་། རིག་སྔགས་འཆང་ནི་ཐ་སྙད་ཙམ་དུ་ཡོན་ཏན་འདོད་པས་གནས་པའི་དཔེའོ། །",
        "id": "f737e489-1003-468c-a17a-7a1b0afd14bf"
    },
    {
        "segment_content": "གཞན་ཟིལ་གྱིས་གནོན་པའི་ཡོན་ཏན་ནི།དགྲ་བཅོམ་པའི་རྣམ་ཐར་བརྒྱད་སོགས་ལ་དེ་བཞིན་གཤེགས་ཀྱི་གནས་པ་མ་གཏོགས་པར་བྱང་སེམས་ཀྱིས་སྤྲོས་མེད་ལ་གནས་པ་འདི་ནི། ཉན་རང་གི་མཐོང་ལམ་སོགས་ལ་གནས་པ་ཉོན་མོངས་ཞི་བར་བྱེད་པའི་ཏིང་ངེ་འཛིན་ཟག་པ་མེད་པས་རབ་ཏུ་ཞི་ཞིང་མཐོང་ཆོས་ལ་བདེ་བར་གནས་པར་བྱེད་པས་བདེ་ལྡན་པ་ཇི་སྙེད་ཀུན་གྱི་མཆོག་དང་གོང་ན་མེདཔ་ཡིན་ཏེ། རིམ་པ་ལྟར་རང་དང་གཞན་གྱི་དོན་ཕུན་སུམ་ཚོགས་པའི་རྒྱུ་ཡིན་པས་སོ། །ཞེས་པའོ། ། སྲིད་ཞི་མཐའ་གཉིས་སེལ་པོའི་ཡོན་ཏན་ནི།འདབ་ཆགས་སོགས་ཏེ། ཉ་དང་བྱ་གཉིས་ནི་རིམ་བཞིན་སྲིད་པ་དང་ཞི་བའི་མཐར་མི་ལྟུང་བའི་དཔེ་ཡིན་པས། དེ་ལྟར་བྱང་ཆུབ་སེམས་དཔའ་དམན་པའི་ཡིད་བྱེད་ཀྱིས་མི་གཡེང་བའི་བསམ་གཏན་གྱི་སྟོབས་དག་གིས་སོ་སྐྱེའི་སའི་ཕ་རོལ་ཏུ་སོན་ལ་མཐོང་ལམ་གྱིས་སྟོང་པ་ཉིད་ལ་གནས་ཀྱང་།  བར་མ་མདོར་མྱ་ངན་ལས་འདའ་བར་མི་འགྱུར་བ་ནི། འདིར་མཐོང་ལམ་ཐོག་པའི་དགེ་སློང་དྲུག་སྟོང་བསྐལ་པ་སྐར་མ་ལྟ་བུ་ལ་དེ་བཞིན་གཤེགས་པ་མེ་ཏོག་བཀྲམ་པ་ཞེས་བྱ་བར་ཐམས་ཅད་ཀྱང་མིང་མཐུན་པར་འགྱུར་བར་ལུང་སྟོན་པ་བཞིན་ནོ། །",
        "id": "eb10ca95-c03c-4ac2-a7a1-f007acee9034"
    },
    {
        "segment_content": "མདོར་ན་དོན་ཐམས་ཅད་ཐོབ་པར་འདོད་པས་འདི་ལ་བསྟེན་དགོས་པར་སྟོན་པ་ནི། སེམས་ཅན་ཀུན་གྱི་སོགས་ཏེ། རྐང་པ་དང་པོས་ཆོས་སྐུ་དང་། གཉིས་པས་ལོངས་སྐུ་དང༌། གསུམ་པས་སྤྲུལ་སྐུ་ཐོབ་ནས་ཆོས་ཀྱི་སྦྱིན་པ་རང་དང་གཞན་གྱི་དོན་ཕུན་སུམ་ཚོགས་པ་དང་འབྲེལ་བས་རིམ་པ་ལྟར་རབ་མཆོག་དང་དམ་པ་སྦྱིན་འདོད་གང་ཕན་མཛད་བྱང་སེམས་རྣམས་ཀྱི་གནས་མཆོག་ཤེར་ཕྱིན་འདི་ལ་བསྟེན་པར་བྱ་ཞེས་པའོ། ། ཡང་ན་རབ་དང་མཆོག་དང་དམ་པ་གསུམ་ནི། ཐོས་བསམ་སྒོམ་གསུམ་སྐྱེད་པ་སྦྱར་རོ། །དེ་དག་གིས་གདུལ་བྱ་ལ་མཐོང་ལམ་གྱི་ཤིར་ཕྱིན་སྟན་ནས་དེ་ལ་འགོད་ནས་སངས་རྒྱས་སུ་ལུང་སྟོན་པའི་ཚུལ་གཙོ་བོར་བསྟན་པས་མཐོང་ལམ་རྩེ་སྦྱོར་གྱི་རྒྱུ་དང་པོ་གཙོ་བོར་བསྟན་ཀྱང་། ཤོ་ལོ་ཀ་དང་པོས་རྒྱུ་གཉིས་པ་དང་ཐ་མས་རྒྱུ་གསུམ་པ་ཡང་སྟོན་ཏེ། རྩ་བར། བྱང་ཆུབ་ལ་གཞན་སོགས་སོ། །",
        "id": "d48c1fd6-c8d7-42d8-8abd-c95aa330dea6"
    },
    {
        "segment_content": "འབྲས་བུ་བྱང་ཆེན་ནི།བསླབ་པ་འདི་ནི་སོགས་ཏེ། འདིར་སྟོན་པས་མི་འཁྲུགས་པའི་ཞིང་བསྟན་ནས་མི་སྣང་བར་མཛད་པ་ལྟར་ཆོས་ཀྱི་དབྱིངས་ལ་སྤྲོས་མེད་པའི་ཤེས་རབ་ཀྱི་བསླབ་པ་འདི་ནི་འདྲེན་པའི་སོགས་དང་། སེམས་བསྐྱེད་ལ་སོགས་བའི་བསླབ་པ་ཇི་སྙེད་ཀུན་གྱི་ནང་ནས་ཟད་པ་དང་མི་སྐྱེ་བའི་ཡེ་ཤེས་སྐྱེད་པས་རིམ་པ་ལྟར་མཆོག་དང་གོང་ན་མེད་པ་ཡིན་པས་མཁས་པ་གང་ཞིག་སོགས་སོ། །དེ་རྩ་བར། དྲི་མ་ཟད་དང་མི་སྐྱེ་བའི། །སོགས་སོ།",
        "id": "b4304c1d-2b08-40c9-b152-c8ff23853735"
    },
    {
        "segment_content": "།གསུམ་པ་མཐོང་རྩེ་གྱི་ངོ་བོ་ལ། མཉམ་བཞག་དང་རྗེས་ཐོབ་གཉིས་ལས།   དང་པོ་ནི།",
        "id": "82268d99-8cdb-41dd-98df-52225f34b9c5"
    },
    {
        "segment_content": "འདི་ནི་ཆོས་གཏེར་སོགས་ཏེ། དེ་ལྟ་བུའི་བསླབ་པ་འདི་ནི་ཡོན་ཏན་བརྒྱ་ཕྲག་བཅུ་གཉིས་ལ་སོགས་པའི་ཆོས་ཀྱི་གཏེར་མཆོག་དང༌། སྦྱིན་སོགས་འཁོར་གསུམ་རྣམ་པར་དག་པ་སུམ་ཅུ་རྩ་དྲུག་སྐྱེད་པས་ཆོས་ཀྱི་མཛོད་དམ་པ་ཡིན་ལ། དོན་དམ་པའི་སངས་རྒྱས་ཀྱི་རིགས་ཡིན་ཞིང་།  རབ་དགའ་ལ་སོགས་པའི་ས་བཅུ་རྫོགས་པར་བྱེད་པས་འགྲོ་བ་ཀུན་གྱི་བདེ་བ་དང་སྐྱིད་པའི་མཛོད་ཀྱང་ཡིན་ནོ། ། འོ་ན་དེ་ལྟར་ཆོས་ཀྱི་མཛོད་ཡིན་ན་སྤང་གཉེན་གྱི་ཟང་འཕེལ་དོན་དམ་པར་གྲུབ་པར་འགྱུར་རོ་ཞེ་ན། ཀུན་རྫོབ་ཏུ་དྲི་མ་མ་ལུམ་པ་ཟད་པའི་དུས་གསུམ་གྱི་སངས་རྒྱས་ཐམས་ཅད་འདི་ལས་འཁྲུངས་ཀྱང་། དོན་དམ་པར་དམ་ཆོས་ཀྱི་དབྱིངས་ལ་སྤང་གཉེན་ཟད་འཕེལ་དུ་མི་འགྱུར་པའི་ཕྱིར། དཔེར་ན་རྩི་ཤིང་ནགས་ཚལ་ཐམས་ཅད་ས་ལས་སྔོན་མེད་པ་ཡང་དག་པར་འབྱུང་ཞིང་འཐོན་ཏེ།  འོན་ཀྱང་སའི་ཚད་འབུར་གྱིས་མནན་པས་ཟད་པ་མེད་ཅིང་ཤིང་ལ་སོགས་པས་འཕེལ་བ་མེད་ལ། སྔར་གྱི་རྒྱུན་ལས་ཡོངས་སུ་མི་ཉམས་ཤིང་དེ་དག་་སྐྱེད་སྙམ་པའི་རྣམ་པར་རྟོག་པ་དང་བསྐྱེད་པས་དུབ་པའི་སྐྱོ་བའང་མེད་པ་དེ་བཞིན་དུ།  ཐེག་པ་གསུམ་དང་ལྷར་བཅས་འགྲོ་བ་ཀུན་གྱི་བདེ་སྐྱིད་ཀྱི་ཆོས་ཟག་བཅས་ཟག་མེད་རྣམས་ཇི་སྙེད་པ་དེ་དག་ཀུན་ཀྱང་སྤྲོས་བྲལ་གྱི་ཤེར་ཕྱིན་ལས་བྱུང་ཡང་དེ་ལ་རྣམ་རྟོག་མེད་པས་སྤང་བྱ་ཟད་པ་དང་གཉེན་པོ་འཕེལ་བ་མེད་དོ་ཞེས་པ་དེ་དག །སྦྱིན་པ་ལ་སོགས་རེ་རེས་ནི། སོགས་དང་སྦྱར་རོ། །",
        "id": "1cebc156-61b5-465a-a637-f582b5abe597"
    },
    {
        "segment_content": "གཉིས་པ་རྗེས་ཐོབ་ནི།སེམས་ཅན་ཐ་མ་སོགས་ཏེ། སེམས་ཅན་ཐ་མ་ངན་སོང་དང་། འབྲིང་མི་དང་མཆོག་ལྷ་སྟེ། དེ་ཀུན་མ་རིག་པ་ལས་བྱུང་བར་དེ་བས་གསུངས་ཤིང་།  དེ་ཡང་མ་རིག་པས་ལས་བསགས་ཤིང་དེ་ལ་སྲེད་ལེན་གྱི་རྐྱེན་རྣམས་ཚོགས་ནས་འཕངས་འབྲས་ཕྱེད་བདུན་གྱི་སྡུག་བསྔལ་གྱི་འཁྲུལ་འཁོར་རབ་ཏུ་འབྱུང་བའི་མ་རིག་པའི་འཁྲུལ་འཁོར་དེ་ནི། ལམ་མ་བསྒོམ་པར་ཟད་པ་མེད་ཅིང་སྤྱིར་འཕེལ་བ་ཡང་མེད་དེ་འཁོར་བ་ན་སྔོན་མེད་པའི་སེམས་ཅན་འབྱུང་བ་མེད་པའི་ཕྱིར་ཞེས་པའོ། ། དེ་བཞིན་དུ་ཐེག་པ་གསུམ་གྱི་ཡེ་ཤེས་ནི་ཡེ་ཤེས་ཚུལ་དང་དེ་ཉིད་ཆུང་འབྲིང་ཆེན་པོའི་རིམ་པས་གོང་འཕེལ་དུ་བྱེད་པས་རིམ་པ་ལྟར་སྒོ་དང་ཐབས་དང་རྩ་བ་སྟེ། དེ་དག་ཇི་སྙེད་པ་དེ་ཀུན་ཤེར་ཕྱིན་ལས་བྱུང་ངོ་། ། ཡེ་ཤེས་དེ་ཡང་གོང་ལྟར་འཕེལ་བས་རྐྱེན་རྣམས་ཚོགས་ནས་མ་རིག་པ་འགག་པ་སོགས་ཀྱི་ཡེ་ཤེས་ཀྱི་འཁོར་བར་མི་འཁོར་བའི་འཁྲུལ་འཁོར་རྣམ་བྱང་ཕྱོགས་ཀྱི་རྟེན་འབྲེལ་བཅུ་གཉིས་རབ་ཏུ་འབྱུང་བའི་ཤེར་ཕྱིན་ལ་དོན་དམ་པར་ཟད་འཕེལ་མེད་དོ། ། བྱང་སེམས་གང་ཞིག་ཀུན་བྱང་གི་རྟེན་འབྲེལ་གཉིས་ལ་དོན་དམ་པར་སྐྱེ་བ་དང་ཟད་པ་མེད་པར་སྒྱུ་མ་ལྟ་བུར་རྟོགས་པའི་ཤེས་རབ་འདི་ཤེས་ཏེ་ཞེས་སོ། །ཡང་ན་ཡེ་ཤེས་ནི་མེ་ལོང་ལྟ་བུ་སོགས་ལྔ་དང་།  ཚུལ་ནི་སྒོམ་ལམ་དང་། སྒོ་ནི་མཐོང་ལམ་དང་། ཐབས་ནི་སྦྱོར་ལམ་དང་། རྩ་བ་ནི་ཚོགས་ལམ་དང་སྦྱར་རོ། །དེ་དག་གིས་ཤོ་ལོ་ཀ་དང་པོས་ཀུན་ཉོན་ཕྱོགས་དང་། ལྷག་མས་རྣམ་བྱང་ཕྱོགས་ཀྱི་རྟེན་འབྲེལ་བཅུ་གཉིས་སྒོམ་ཚུལ་བསྟན་པས། དེ་ནས་སེངྒེ་སོགས་དང་སྦྱོར་རོ།",
        "id": "c476b3ba-0cee-4a81-b9ec-e78e834a7708"
    },
    {
        "segment_content": "།དྲུག་པ་སྒོམ་ལམ་རྩེ་སྦྱོར་ལ། རྟེན་སྒོམ་ལམ་སྤང་བྱ་དང་བཅས་པ་དང་། བརྟེན་པ་སྒོམ་ལམ་གྱི་ཡོན་ཏན་གཉིས་ལས།  དང་པོ་ནི།",
        "id": "e70811a7-d764-4bac-a275-9ac6b41a2a3c"
    },
    {
        "segment_content": "ཉི་མ་སྤྲིན་མེད་སོགས་ཏེ། དེ་ལྟར་མཐོང་ལམ་གྱི་རྒྱན་དེ་ཉིད་ཡང་དང་ཡང་དུ་སྒོམ་པར་བྱེད་པས། ཉི་མ་སྤྲིན་མེད་འོད་ཟེར་འཕྲོ་བས་མུན་པ་ཀུན་བསལ་བ་ལྟར། སྒོམ་སྤང་གི་གཟུང་འཛིན་གྱི་རྣམ་པར་རྟོག་པའི་མ་རིག་པའི་འཐིབ་པོ་ཀུན་བཅོམ་པར་འགྱུར་སྟེ། སངས་རྒྱས་པར་འགྱུར་བྱེད་དེ་བཞིན་གཤེགས་པ་མེ་ཏོག་བཀྲམ་པ་ཞེས་བྱ་བར་འགྱུར་བ་བཞིན་ནོ། ། དེ་ལྟར་གཟུང་བའི་རྣམ་རྟོག་སྤོང་བས་མཐུ་ཆེན་ལྡན་པ་སྒོམ་ལམ་པས་བསམ་གཏན་བཞིས་ཀྱང་རྩེ་གཅིག་ཏུ་གནས་པར་བྱེད་ཀྱང་དེ་གོང་མར་སྐྱེ་བའི་རྒྱུར་རྟེན་པར་བྱེད་པས་ཡིན་ཏེ། སྙོམས་འཇུག་གི་བདེ་བ་ལ་ཞེན་པས་གནས་པར་བྱེད་པ་མེད་པའི་ཕྱིར།  འོན་ཀྱང་དེ་དག་གི་བསམ་གཏན་ཡན་ལག་བཅས་པ་བཞི་པོ་དེ་སངས་རྒྱས་ཀྱི་བྱང་ཆུབ་སྤངས་རྟོགས་ཕུན་སུམ་ཚོགས་པས་དམ་པ་པ་ཉན་རང་ལས་ཁྱད་པར་དུ་འཕགས་པས་མཆོག་ཐོབ་པའི་རྟེན་དུ་གྱུར་ཏེ།  གྱུར་ཚུལ་ནི་འཛིན་རྟོག་སྤོང་པས་ཤེས་རབ་མཆོག་ཐོབ་སོགས་ཏེ། །བསམ་གཏན་བཞི་ལ་སོགས་པའི་སྙོམས་འཇུག་དགུ་པོ་འདི་དག་མི་འདྲ་བར་སྤེལ་བ་སོགས་ཀྱིས་གཞན་དོན་དུ་སྤྲུལ་བསྒྱུར་སྣ་ཚོགས་བྱེད་པའི་ཏིང་ངེ་འཛིན་གྱི་རྩ་བ་ལ་སྦྱར་བས། བྱང་ཆུབ་དམ་པ་ལ་ཕན་པའི་ཡན་ལག་ཏུ་བྱེད་ཀྱི་གོང་མའི་སྐྱེ་བར་མ་ཟད་ཟག་པ་སྟེ། ཉོན་མོངས་ཙམ་ཟད་ཕྱིས་དུ་སློབ་པའང་མ་ཡིན་པའི་ཕྱིར། ཞེས་པ་དེ་དག་གིས་གཉེན་པོ་དངོས་སུ་བསྟན་པའི་ཤུགས་ཀྱིས་སྤང་བྱ་རྣམ་རྟོག་བཞི་ཡང་སྟོན་པས། རྩ་བར། འགོག་དང་བཅས་པའི་སྙོམས་འཇུག་དགུར། ཞེས་པ་ནས། རྣམ་པར་རྟོག་པ་ཐ་མར་བཞེད། །ཅེས་སོ། །",
        "id": "7692bb4c-21d2-483f-9753-f00d525765ed"
    },
    {
        "segment_content": "གཉིས་ལ་ཡོན་ཏན་ནི།འདི་ནི་ཡོན་ཏན་སོགས་ཏེ། སྒོམ་ལམ་པ་འདི་ནི་ཡམས་ནད་ལྟ་བུའི་རྣམ་རྟོག་བརྒྱ་རྩ་བརྒྱད་ཟད་པས་འགྲོ་བའི་བདེ་བ་ཀུན་སྒྲུབ་པའི་ཐེག་པ་གསུམ་གྱི་སྤངས་རྟོགས་ཀྱི་ཡོན་ཏན་ཕུན་སུམ་ཚོགས་པ་ཀུན་རྒྱ་མཚོ་ཆེན་པོ་ལ་ཆུ་བོ་བཞི་བཞིན་དུ་འདུ་བའམ་གསོག་པའི་ངོ་མཚར་དང་རྨད་བྱུང་། རིམ་པ་ལྟར་རྒྱུ་དང་འབྲས་བུའི་བདག་ཉིད་ཆེ་བས་ཡིན་ཏེ།  བསམ་གཏན་སོགས་ཀྱི་ཏིང་ངེ་འཛིན་ལ་གང་འདོད་དུ་གནས་ནས་བདེན་ཞེན་གྱི་མཚན་མ་མེད་པར་མ་ཟད་བསམ་བཞིན་དུ་སྙིང་རྗེའི་དབང་གིས་གང་དུ་སྐྱེ་འདོད་པའི་ཁམས་སུ་རྒྱལ་རིགས་སོགས་སུ་ཡང་སྐྱེས་ནས་སྤྲུལ་པ་བྱེ་བ་འབུམ་འཐེར་སོགས་ཀྱིས་འགྲོ་དོན་དཔག་མེད་མཛད་པའི་ཕྱིར། ཞེས་པ་དེ་དག་རྩ་བར། ཡམས་ནད་འདི་རྣམས་སོགས་སོ། །",
        "id": "f7d09ce4-8ec8-4f16-a0c3-b2e329e9ba45"
    },
    {
        "segment_content": "བདུན་པ་བར་ཆད་མེད་པའི་རྩེ་སྦྱོར་ནི།དཔེར་ན་འཛམ་གླིང་སོགས་ཏེ། སྔོན་ལྷའི་ཡུལ་མཐོང་མ་མྱོང་བའི་འཛམ་གླིང་གི་མི་ཞིག་ཕྱིས་སུ་ལྷ་ཡུལ་དེར་སོང་ནས་ལྷ་ཡུལ་དེ་ན་ཡོངས་སུ་བཟུང་བའི་ཡུལ་གནས་ལུས་ལོངས་སྤྱོད་སོགས་ཕུན་སུམ་ཚོགས་པ་རྣམས་མཐོང་ནས་ཕྱིས་སུ་རང་ཡུལ་འདིར་འོང་བས་ན་དེ་དག་གིས་ཡིད་འཕྲོག་ནས་རང་ཡུལ་ལ་མི་ཆགས་པ་ དེ་བཞིན་དུ། ས་བཅུ་པ་ལ་གནས་པའི་བྱང་སེམས་སྟོང་གསུམ་གྱི་སེམས་ཅན་ཐམས་ཅད་ཉན་རང་དགྲ་བཅོམ་དང་། བྱང་སེམས་ཀྱི་སྐྱོན་མེད་པ་ལ་བཀོད་པ་བས་ཀྱང་ཆེས་བསོད་ནམས་མང་བའི་ཡོན་ཏན་མཆོག་འཆང་བ་དེས་སངས་རྒྱས་ཀྱི་ཡོན་ཏན་དཔག་མེད་མཐོང་ནས་དེས་ཐུགས་འཕྲོག་ཏེ། ཐབས་ཤེས་ཟུང་འབྲེལ་གྱི་རྣལ་འབྱོར་ལ་བརྩོན་ཏེ་དམིགས་པ་མེད་པའི་བསམ་གཏན་དང་གཟུགས་མེད་ཀྱི་ཏིང་ངེ་འཛིན་ལ་གནས་ནས་ཕྱིར་ཡང་གདུལ་བྱའི་དབང་གིས་གང་འདོད་པའི་ཁམས་སུ་གནས་ཏེ་ཡུལ་དེ་དག་ལ་བདེན་ཞེན་གྱིས་ཅུང་ཟད་ཀྱང་ཆགས་མེད་པ་དེ།  ཆུ་ཡི་པདྨོ་འདམ་ལས་སྐྱེས་ཀྱང་འདམ་ཀྱིམ་མ་གོས་པ་བཞིན་དུ་སྲིད་པར་སྐྱེས་ཀྱང་བསྒྲུབ་པར་བྱེད་པས་བྱིས་པའི་ཆོས་ཏེ་སྲིད་པའི་ཕུན་ཚོགས་ལ་ཞེན་པས་མི་གནས་པའི་ཕྱིར། ཞེས་པ་དེ་དག་གིས་གཞན་དོན་དུ་འཁོར་བར་གནས་ཀྱང་བདེན་ཞེན་མེད་པར་བསྟན་པས་བར་ཆད་མེད་པའི་རྩེ་སྦྱོར་བསྟན་ཏེ། རྩ་བར། སྟོང་གསུམ་སྐྱེ་བོ། །ཞེས་པ་ནས། རྣམ་པ་ཞི་ཉིད། ཅེས་སོ། །",
        "id": "71329d26-627d-4431-ba3f-0b0734cc2039"
    },
    {
        "segment_content": "བརྒྱད་པ་བསལ་བྱ་ལོག་སྒྲུབ་ནི། འོན་དེས་བསམ་གཏན་སོགས་ཀྱི་འབྲས་བུ་ལ་ཆགས་པ་མེད་པའི་རྒྱུ་མཚན་གང་ཞེ་ན། བདག་ཉིད་ཆེན་པོ་སོགས་ཏེ། བདེན་གཉིས་མི་འགལ་བའི་ཚུལ་ལ་མཁས་པས་བདག་ཉིད་ཆེན་པོ་བྱང་སེམས་ཀྱིས་ཀུན་རྫོབ་ཏུ་རྫོགས་སྨིན་སྦྱངས་གསུམ་གྱི་དོན་ཁོ་ནར་དེ་དག་ལ་དམིགས་པར་ཟད་ཀྱི་བདེན་པར་ཞེན་པས་ནི་མིན་པ་དེའི་ཕྱིར།  ཞི་གནས་ཤས་ཆེ་བ་དང་འདུ་ཤེས་ཐམས་ཅད་འགོག་པའི་ཕྱིར། དོན་དེ་དག་ཉམས་པར་འགྱུར་སྙམ་དུ་དགོངས་ནས་གཟུགས་མེད་ཁམས་སུ་སྐྱེ་བ་སོགས་སྲིད་ཞིའི་བདེ་བ་དོན་དུ་གཉེར་པར་མི་བྱེད་དོ། །ཞེས་པ་འདིས་ཤུགས་ལ་ལོག་སྒྲུབ་དང་པོ་གཉིས་སོགས་དོན་དམ་སྒོ་ཅན་རྣམས་ཀྱི་ལན་སྟོན་ནམ་སྙམ།  འོ་ན་དེས་ཐེག་པ་གསུམ་གྱི་བསམ་གཏན་ལ་སོགས་པའི་ལམ་སྒོམ་པ་དོན་མེད་པར་ཐལ། དེ་དག་གི་འབྲས་བུ་མངོན་དུ་མི་བྱེད་པའི་ཕྱིར་ཞེ་ན། དཔེར་ན་མི་ཞིག་སོགས་ཏེ། མི་ཞིག་གཏེར་རྙེད་པ་ན་དེའི་ཚེ་དགྲ་ཡོད་པའམ་ཆུད་ཟོས་པར་འགྱུར་ན་དེ་ལ་དུས་མ་ཡིན་པར་བླང་འདོད་པའི་རྩོམ་བྱས་པར་ཕྱིས་དུས་གཞན་ཞིག་ན་དགོས་པའི་ཚེ་བླངས་ནས་ཁྱིམ་དུ་སོང་སྟེ། མི་ཆགས་པར་གཉེན་འདབ་སྐྱོང་བ་ལྟར་བྱང་སེམས་ཐབས་ལ་མཁས་པ་གཞན་ལ་དགའ་བ་དང་བདེ་བ་སྦྱིན་པའི་བསམ་གཏན་དང་། གཟུགས་མེད་ཀྱི་ཏིང་འཛིན་རྣམ་གཡེང་ཞི་བ་བཞི་ཐོབ་ནས་དེ་དག་གི་འབྲས་བུ་བསམ་གཏན་གྱི་བདེ་བ་དང་གཟུགས་མེད་པའི་བསམ་གཏན་གྱི་ཏིང་ངེ་འཛིན་ལ་སོགས་པ་དུས་མ་ཡིན་པར་ཐོབ་པ་བཏང་སྟེ།  འགྲོ་ལ་སྙིང་བརྩེར་ལྡན་པ་ཕྱིར་ཡང་ཆོས་གསུམ་པོ་མ་རྫོགས་བར་དུ་གང་འདོད་པའི་ཁམས་སུ་འཇུག་སྟེ་འགྲོ་དོན་བྱེད་དོ། །",
        "id": "491d4299-b90f-4b38-85d2-30d84ef97bb4"
    },
    {
        "segment_content": "ཞེས་པ་འདིས་བཅུ་གཉིས་པ་ལ་མ་སྒོམ་པ་མི་འཐད་པའི་དེ་བསྟན་ནས་སྙམ།  འོ་ན་མཉམ་པར་མ་བཞག་པའི་ཁམས་སུ་བཞུགས་ན་གཡེང་པར་མི་འགྱུར་རམ་ཞེ་ན། གལ་ཏེ་བྱང་ཆུབ་སོགས་ཏེ། བྱང་སེམས་སྟོང་ཉིད་ཀྱི་ཏིང་ངེ་འཛིན་པས་མ་གཏན་ཙམ་ལ་གནས་ནས་ཉན་རང་གི་ལེགས་པར་འདོད་ན་མཉམ་པར་མ་བཞག་པར་གྱུར་ལ། དམིགས་པ་གཉིས་པར་འཇུག་པས་རྒོད་ཅིང་ཐེག་ཆེན་ལས་སེམས་གཡེང་བར་གྱུར་པ་སྟེ།  སངས་རྒྱས་ཀྱི་ཡོན་ཏན་ཐོབ་པ་ལས་ཡོངས་སུ་ཉམས་ཏེ་དཔེར་ན་མཉན་པ་གྲུ་ཞིག་ན་ཆུང་བྱིང་བ་བཞིན་དུ་ཞི་བའི་མཐར་ལྷུང་ངོ་། །ཞེས་སོ། །དེས་ན་ཤེས་རབ་ཀྱིས་སྒྱུ་མ་ལྷ་བུར་ཤེས་པས་འདོད་ཡོན་ལྔ་ལ་བརྩོན་ཀྱང་དམན་པའི་ཡིད་བྱེད་དང་བྲལ་ན་ཁམས་གདན་གནས་ཀྱང་ཐེག་ཆེན་ལས་མི་གཡེང་བའི་མཉམ་བཞག་ཡིན།  ཞེས་པ་འདི་དག་གིས་དགུ་པ་ཐབས་མཁས་མི་འཐད་པའི་དེ་བསྟན་ནས་སྙམ། ཡང་ན་དེ་ལྟར་སོ་སོར་མ་སྦྱར་བར་ཤོ་ལོ་ཀ་ལྔ་པ་དེས་བྱང་སེམས་བདེན་གཉིས་མི་འགལ་བའི་ཚུལ་ལ་མཁས་པས་འདི་སྲིད་ཞིའི་མཐར་མི་གནས་ཚུལ་གཙོ་བོར་སྟོན་པའི་ཤུགས་ཀྱིས་བདེན་གཉིས་ཀྱི་ཚུལ་འགལ་བར་བཟུང་བའི་ལོག་སྒྲུབ་དེ་དག་བསྟན་པར་བྱས་ནའང་རུང་སྟེ། རྩ་བར། འདི་ལ་ནི། རབ་ཏུ་སྨྲ་རྣམས་བརྒྱུད་མར་རྒོལ། སོགས་དང་སྦྱར་རོ། །",
        "id": "45c7a107-1a3c-40d4-b099-e21a0f283c0b"
    },
    {
        "segment_content": "སློབ་དཔོན་བུདྡྷ་ཤྲཱིའི་སྡུད་འགྲེལ་ལྟར་ན། བྱང་ཆུབ་སེམས་མཁས་ཉན་ཐོས་ཡོན་ཏན་གང་དག་དང་། ཞེས་སོགས་ཤོ་ལོ་ཀ་གཅིག་གིས་བཟོད་པའི་རྩེ་སྦྱོར་དང་། དེ་ནས་ཤོ་ལོ་ཀ་གཉིས་ཀྱིས་ཆོས་མཆོག་དང་དེ་ནས་རྐང་པ་གཉིས་ཀྱིས་འཇུག་པ་གཟུང་རྟོག་དང་དེ་ནས་རྐང་པ་གཅིག་གིས་ལྡོག་པ་གཟུང་རྟོག་དང་དེ་ནས་རྐང་པ་གཅིག་གིས་འཛིན་རྟོག་གཉིས་ཏེ། དེ་ལྟར་རྣམ་རྟོག་བཞི་མདོར་བསྟན་ནས་རྒྱས་བཤད་ལ།  ནམ་མཁའ་ཁམས་ཞེས་སོགས་ཤོ་ལོ་ཀ་གཅིག་གིས་རིགས་དང་དེ་ནས་གཉིས་ཀྱིས་ཡང་དག་སྒྲུབ་པ་དང་དེ་ནས་གཅིག་གིས་བྱེད་པ་དང་དེ་ནས་གཅིག་གིས་བྱ་བའི་འབྲས་བུ་ལ་རྟོག་པའི་འཇུག་པ་གཟུང་རྟོག་རྣམས་དང་། དེ་ནས་དེ་ལྟར་སྤྱོད་མཁས་ཞེས་སོགས་ཤོ་ལོ་ཀ་དྲུག་གིས་རྣམ་རྟོག་སྤོང་བའི་ཕན་ཡོན་མཐོང་ལམ་བཅས་དང་།  དེ་ནས་ཤོ་ལོ་ཀ་བཞིས་བྱང་ཆེན་གྱི་རྒྱུ་དང་པོ་དང་འདིའི་ཤོ་ལོ་ཀ་གསུམ་པའི་རྐང་པ་དང་པོས་སྤངས་པ་ཕུན་ཚོགས་དང་གཉིས་པས་རྟོགས་པ་ཕུན་ཚོགས་དང་གསུམ་པས་ག་ཞན་དོན་ཕུན་ཚོགས་ཏེ། དེ་ལྟར་དོན་གཉིས་ཕུན་སུམ་ཚོགས་པར་འདོད་པས་གནས་མཆོག་ཤེར་ཕྱིན་དེ་ལ་བསྟེན་པར་གྱིས་ཞེས་རྐང་པ་བཞི་པས་དང་།  ཤོ་ལོ་ཀ་བཞི་པའི་བསླབ་པ་འདི་ནི་ཞེས་པ་སྤྱིར་ཤེར་ཕྱིན་ལ་བྱས་ནས་འདི་སྦྱིན་སོགས་ཀྱི་བསླབ་པ་གཞན་ཇི་སྙེད་ཀན་ལས། སེར་སྣ་སོགས་སྒྲིབ་པ་ཐམས་ཅད་ཀྱི་གཉེན་པོ་བྱེད་པས་མཆོག་དང་ཡོན་ཏན་བླ་ན་མེད་པ་ཐམས་ཅད་ཀྱི་རྒྱུ་བྱེད་པས་གོང་ན་མེད་པ་ཡིན་ཞེས་དང་། དེ་ནས་འདི་ནི་ཆོས་གཏེར་ཞེས་སོགས་ཤོ་ལ་ཀ་གཅིག་གིས་རྒྱུ་གཉིས་པ་དང་།  དེ་ཡང་ཉན་དང་དང་ཐུན་མོང་མ་ཡིན་པའི་ཡོན་ཏན་རིན་པོ་ཆེའི་རྟེན་བྱེད་པས་ཆོས་གཏེར་མཆོག་དང་། སངས་རྒྱས་ཀྱི་ཆོས་སྟོབས་ལ་སོགས་བའི་འབྱུང་གནས་ཡིན་པས་ཆོས་མཛོད་དམ་པ་དང་། དེས་ན་སངས་རྒྱས་ཀྱི་རིགས་ཏེ་རྒྱུ་ཡིན་ཞིང་འགྲོ་བ་ཀུན་གྱི་ཚུལ་ཁྲིམས་ཀྱི་རྣམ་སྨིན་ལུས་ཀྱི་བདེ་བ་དང་། ཏིང་ངེ་འཛིན་གྱི་རྣམ་སྨིན་སེམས་སྐྱེད་པའི་གནས་ཡིན་པས་མཛོད་དང་། སངས་རྒྱས་ཀྱི་རིགས་ཡིན་ཚུལ་ནི་རྐང་བ་ཕྱི་མ་གཉིས་ཀྱིས་བསྟན་ཅིང་།  དེས་ནས་སངས་རྒྱས་ཐམས་ཅད་ཀྱི་རྒྱུའི་གཙོ་བོ་དང་ལྷག་པའི་བསླབ་པ་གཞན་གཉིས་ཀྱི་ཡང་འབྱུང་གནས་མཆོག་ཡིན་པས་ཤེར་ཕྱིན་འདི་ཆུད་མི་ཟ་བར་འཛིན་དགོས་ཞེས་ཡོངས་གཏད་བསྟན་པ་དང་། དེ་ནས་ཤིང་དང་འབྲས་བུ་ཞེས་སོགས་ཤོ་ལོ་ཀ་བཞིས་ཤེར་ཕྱིན་ལ་དོན་དམ་པར་ཟད་འཕེལ་མེད་པར་ཕྱི་དང་ནང་གི་དཔེ་གཉིས་ཀྱིས་བསྟན་པའི་སྒོ་ནས་རྒྱུ་གསུམ་པ་དང་དེ་ནས་ཤོ་ལོ་ཀ་གཅིག་གིས་བར་ཆད་མེད་པའི་རྩེ་སྦྱོར་དང་།  དེ་ནས། འདི་ནི་ཡོན་ཏན་གསོགས་པའོ། །ཞེས་པ་ནས། ཟླ་དཀྱིལ་ཡར་གྱི་ངོ་བཞིན་ནོ། །ཞེས་པའི་བར་གྱི་ཤོ་ལོ་ཀ་བརྒྱད་དང་བཅུ་གཅིག་དང་བདུན་དང་བརྒྱད་བཅུ་རྣམས་ཀྱིས་རིམ་པ་ལྟར་བསམ་གཏན་ནས་སྦྱིན་པའི་བར་གྱི་ཕར་ཕྱིན་ལྔ་དང་རང་གི་མི་མཐུན་ཕྱོགས་དང་བྲལ་ནུ་པ་ལ་བསྟན་པའི་སྒོ་ནས་དེ་ཐམས་ཅད་ཀྱིས་བསལ་བྱ་ལོག་སྒྲུབ་བསྟནཔ་དང་། བྱང་ཆུབ་སེམས་དཔལ་སྦྱིན་པས་ཞེས་སོགས་ཀྱིས་མཐར་གྱིས་སྦྱོར་བ་དང་།  ཆོས་འདི་ཡོངས་རྫོགས་ཞེས་པ་གཅིག་གིས་སྐད་ཅིག་སྦྱོར་དང་། ཡོངས་དག་ཞིང་དག་དང་། ཞེས་པ་མན་ཆད་ཆོས་སྐུ་དང་སྤྱད་བར་གསུངས་སོ། །སྡུད་འགྲེལ་དེའི་མཐོང་རྩེའི་ངོ་བོ་ཡན་ཆད་བརྒྱད་སྟོང་པ་དང་མཐུན་ཤས་ཆེ་ཡང་འོན་ཀྱང་ཅུང་ཟད་མི་འདྲ་བ་རྣམས་རྒྱན་སྣང་དུ་བལྟ་བར་བྱའོ།",
        "id": "f932c9d2-d9d4-4dbc-a1ae-0309571e47b9"
    },
    {
        "segment_content": "།གཞིའི་བརྟན་པ་རྒྱུ་འབྲས་ལ།  བརྟན་པ་ཐོབ་པའི་རྒྱུ་མཐར་གྱིས་པའི་སྦྱོར་བ་ནི།  ལམ་གྱི་མཐར་གྱིས་པ་ཕྱིན་དྲུག་དང་། ལམ་ཁྱད་པར་དུ་བྱེད་པའི་མཐར་གྱིས་པ་རྗེས་དྲན་དྲུག་དང་། ལམ་རྣམ་པར་དག་པ་བྱེད་ཀྱི་མཐར་གྱིས་པ་དངོས་མེད་ངོ་བོ་ཉིད་ཀྱི་ཤེས་རབ་སྟེ། ཟིན་བྱེད་བཅུ་གསུམ་གྱིས་ཟིན་པར་བྱས་ཏེ།  སྐབས་སྔ་མ་རྣམས་སུ་བཤད་པའི་མཁྱེན་གསུམ་གྱི་རྣམ་པ་ཐམས་ཅད་དཀྱུས་གཅིག་ལ་མཐར་ཆགས་སུ་སྒོམ་པའི་སྦྱོར་བ་སྟེ། དེ་ལྟར་ཡང་ཡང་སྒོམ་པའི་འབད་རྩོལ་མེད་པར་སྐད་གཅིག་ལ་དེ་དག་ཐམས་ཅད་མངོན་དུ་བྱེད་ནུས་པའི་བརྟན་པ་ཐོབ་པར་འགྱུར་བས་བརྟན་པ་ཐོབ་པའི་རྒྱུ་ཞེས་བྱ་བའོ། །",
        "id": "2e4cb53d-e7ab-4f37-b018-39b923783efb"
    },
    {
        "segment_content": "དེ་སྟོན་པ་ལ། སེམས་ཅན་གང་ཟག་གཞན་ཕྱིར་ཞེས་སོགས་ཤོ་ལོ་ཀ་གཅིག་སྟེ། ཆགས་པའི་གནས་དེ་དང་དེ་དག་ལ་ཆགས་པས་ན་སེམས་ཅན་ཞེས་བྱ་བའམ། དགེ་མི་དགེའི་བག་ཆགས་ཀྱིས་གང་ཞིག་འཕོ་བས་ན་གང་ཟག་ཅེས་བྱ་བ་གཞན་གྱི་དོན་གྱི་ཕྱིར་དེ་དག་གི་དོན་སྒྲུབ་པའི་ཐབས་སེམས་པ་དང་གཅེས་འཛིན་གྱི་དྲི་མས་རྣམ་པར་དག་པ་དེ།  གཞན་དོན་དུ་ལམ་མཐར་ཆགས་སུ་སྒོམ་པས་སྤྲོ་བའི་དགེགས་ཀྱི་གཙོ་བོ་གཅེས་འཛིན་འཇོམས་པས་དེ་ལྟ་བུའི་བརྩོན་འགྲུས་ཀྱི་ཕར་ཕྱིན་ལ་མངོན་པར་ཏེ་འབད་རྩོལ་ཆེན་པོས་བརྩོན་ཞིང་རྣམ་པར་ཏེ་ཁྱད་པར་དུའཕགས་པར་སྤྱོད་པ་ནི། བདག་གཞན་མཉམ་བརྫེའི་མཐུས་དཔེར་ན་བྲན་མོ་ངན་པ་ཐམས་ཅད་བྱེད་པས་ཆུ་ཆུན་དེ་རང་སབང་མེད་པར་རྗེ་བོའི་དབང་དུ་གྱུར་ཏེ།  ཐབས་སྣ་ཚོགས་ཀྱིས་མགུ་བར་བྱེད་ཅིང་དེའི་ཇི་ལྟར་བསྐོ་བའི་གོ་རིམ་ལས་མི་འདའ་བར་སྤྱོད་པ་དེ་བཞིན་དུ་གཅེས་འཛིན་གྱིས་མི་ཚུགས་པས་དཔའ་བོ་བྱང་སེམས་རྣམས་རང་དབང་འདོར་ནས་སེམས་ཅན་ཀུན་གྱི་དབང་གིས་འགྲོ་བའམ་སྤྱོད་པ་སྟེ། དེ་དག་ཐབས་སྣ་ཚོགས་ཀྱིས་མགུ་བར་བྱེད་ཅིང་དེ་དག་འདུལ་བའི་གོ་རིམ་དང་མཐུན་པར་ལམ་གོ་རིམ་བཞིན་དུ་སྒོམ་མོ་ཞེས་མཐར་གྱིས་སྦྱོར་བ་བསྟན་ཏེ།  དེ་ཡང་རྒྱས་པར་ན་གཞན་ཕྱིར་སེམས་པ། ཞེས་པས་གཞན་དོན་སྒྲུབ་པའི་ཐབས་ནི། ཕོངས་པ་སེལ་བ་དང་། ཕར་རྣམ་པར་མི་འཚེ་བ་དང་། ཚུད་རྣམ་པར་འཚེ་བ་བཟོད་པ་དང་། དེ་དག་གི་བྱ་བ་སྒྲུབ་པས་མི་སྐྱོ་བ་དང་། རྫུ་འཕྲུལ་གྱིས་ཡིད་འདུན་པར་བྱེད་པ་དང་། ཆོས་ལེགས་པར་སྟོན་པ་སྟེ། དྲུག་གིས་ཐམས་ཅད་ཚང་ལ་དེ་དྲུག་ནི། རིམ་པ་ལྟར་སྦྱིན་པ་ལ་སོགས་པ་དྲུག་སྟེ། མདོ་སྡེ་རྒྱན་ལས། མི་ཕོངས་བ་དང་རྣམ་པར་མི་འཚེ་དང་། ། རྣམ་འཚེ་བཟོད་དང་བྱ་བས་མི་སྐྱོ་དང་། །དགའ་བྱེད་ལེགས་པར་བརྗོད་བ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ཞེས་ཕྱིན་དྲུག་གི་གྲངས་ངེས་ལ་དྲུག་ལས་གཞན་དོན་རྣམ་པ་ཐམས་ཅད་པའི་དབང་དུ་བྱས་པའི་གྲངས་ངེས་ཚུལ་དེ་ལྟར་གསུང་བ་ལྟར་གཞན་དོན་སྒྲུབ་ཕྱིར་ཐབས་དྲུག་པོ་དེ་དག་སེམས་པ་ཞེས་མཐར་གྱིས་པ་དང་པོ་དྲུག་དང་། རྣམ་དང་དག་པ། ཞེས་པས་དེ་ལྟ་བུའི་སེམས་པ་རྣམ་པར་དག་པའི་ཐབས་ནི།  རྟེན་དགོན་མཆོག་གསུམ་རྗེས་སུ་དྲན་པས། བཀའ་བཞིན་དུ་མི་དགེ་བ་སྤོང་བ་མཚོན་བྱེད་ཚུལ་ཁྲིམས་ཀྱི་ཕན་ཡོན་དང་དགེ་བ་སྒྲུབ་པ་མཚོན་བྱེད་གཏོར་བའི་ཕན་ཡོན་གཉིས་དྲན་པ་དང་། བྱ་བ་ཐམས་ཅད་ལ་ངོ་ལྐོག་མི་འབྱུང་བའི་ཕྱིར་དཀར་ཕྱོགས་ཀྱི་ལྷ་དང་རྗེ་བོར་རྗེས་སུ་དྲན་པ་དང་།  དེ་ཐམས་ཅད་ལ་བདེན་ཞེན་འགོག་པ་ཆོས་ཐམས་ཅད་དོན་དམ་བར་ངོ་བོ་མེད་པར་རྟོགས་པའི་ཤེས་རབ་སྟེ་བདུན་གྱིས་གཅེས་འཛིན་གྱི་དྲི་མ་རྣམ་པར་དག་པའམ་སྤོང་བ་དེ། དེ་ལྟར་ཆོས་བཅུ་གསུམ་གྱིས་སེམས་ཅན་མགུ་བར་བྱེད་པ་ནི། བཀའ་གདམས་གོང་མ་རྣམས་ཀྱིས། མི་ཐབས་གཅིག་དང་རྟ་ཐབས་བཅོ་བརྒྱད་ཅེས་པ་ལྟར་རོ། ། དེ་ཡང་བྲན་མོས་རྗེ་བོ་མགུ་བར་བྱེད་ཚུལ་དཔེར་ན་བྲེན་མོས་ཟས་གོས་བཟང་བ་ཐམས་ཅད་རྗེ་བོ་ལ་སྟོར་བ་དང་། བར་རྗེ་བོ་ལ་གནོད་འཚེ་ཅུང་ཟད་ཀྱང་མི་བྱེད་པ་དང་། རྗེ་བོས་ཚུད་གནོད་པ་ཐམས་ཅད་བཟོད་པ་དང་། རྗེ་བོའི་ལས་ལ་ཉིན་མཚན་མེད་པར་བརྩོན་བ་དང་། དེས་ཀྱང་རྗེ་བོའི་འདུན་པར་བྱེད་པ་དང་། རྟག་ཏུ་རྗེ་བའི་ཡིད་ཞེས་པའི་ཚིག་སྙན་པ་བརྗོད་པ་སྟེ།  ཐབས་དྲུག་གིས་རྗེ་བོ་མགུ་བར་བྱས་ཤིང་། དེའང་ཐབས་དེ་དག་སྟོན་པ་པོ་དང་། དེས་བསྟན་པའི་ཐབས་དང་། ཐབས་དེ་སྒྲུབ་པའི་གྲོགས་རྣམས་ལ་བརྟེན་ནས། ཐབས་དེ་རྣམས་ཀྱི་མི་མཐུན་ཕྱོགས་སྤོང་བ་དང་མཐུན་་ཕྱོགས་སྒྲུབ་པས་རང་ལ་ཡོན་ཏན་འོང་ཚུལ་ལེགས་པར་དྲན་པ་དང་། བྱ་བ་དེ་རྣམས་ལ་རྗེ་བོ་ཡིད་ཆེས་པའི་ཕྱིར་རྗེ་བོའི་ཉེ་འབྲེལ་སོགས་གཞན་ལ་དཔང་པོ་བཅོལ་བ་དང་།  བྱ་བ་དེ་རྣམས་ལ་བསམ་པ་ཐག་པ་ནས་ཞེན་པ་མེད་པ་སྟེ། དཔེ་བཅུ་གསུམ་གྱིས་བྱང་སེམས་ཀྱིས་སེམས་ཅན་ཐམས་ཅད་ལ་དེ་ལྟར་བྱེད་པའི་མཐར་གྱིས་པ་བཅུ་གསུམ་ཡང་མཚོན་ནས་བསྟེན་པ་ཡིན་ནམ་སྙམ་སྟེ། དེ་དག་རྩ་བར། སྦྱིན་པ་ཤེས་བར་དག་དང་། །སོགས་སོ།",
        "id": "cf01a126-aaa5-4c05-9b5f-fb225ce23baf"
    },
    {
        "segment_content": "།གཉིས་པ་འབྲས་བུ་སྐད་ཅིག་མའི་སྦྱོར་བ་ནི། ཡོན་ཏན་མངོན་དུ་བྱེད་ཚུལ་གྱི་དབང་དུ་བྱས་པ་རྣམ་པར་སྨིན་མ་སྨིན་གཉིས་དང་། ཡུལ་གྱི་རང་བཞིན་རྟོགས་ཚུལ་གྱི་དབང་དུ་བྱས་པ་ཆོས་ཐམས་ཅད་དོན་དམ་པར་མཚན་ཉིད་མེད་པར་མཐོང་བ་མཚན་ཉིད་མེད་པའི་དེ་དང་། ཆོས་རྣམས་ཀྱི་གཟུང་འཛིན་གཉིས་སུ་མེད་པའི་དེ་ཁོ་ན་ཉིད་མཐོང་བ་གཉིས་སུ་མེད་པའི་སྐད་ཅིག་མའི་སྦྱོར་བ་བཞི་པོ་ངོ་བོ་གཅིག་ཀྱང་ལྡོག་ཆས་ཕྱེ་བའོ། །",
        "id": "1e78ee04-0375-4cfb-b9fb-c00437a7aca0"
    },
    {
        "segment_content": "རྣམ་པར་སྨིན་མ་སྨིན་གྱི་དོན་ནི།  དེའི་ཡུལ་སྦྱིན་པ་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་པ་དང་མཚན་དཔེའི་བར་གྱི་ཟག་མེད་ཀྱི་ཆོས་རྣམས་ས་བདུན་པ་མན་ཚད་དུ་འབད་རྩོལ་དང་བཅས་པར་མངོན་དུ་བྱེད་དགོས་པས་རྣམ་པར་མ་སྨིན་པ་དང་། ས་བརྒྱད་པ་ཡན་ཆད་དུ་འབད་རྩོལ་མེད་པར་ནུས་པས་རྣམ་པར་སྨིན་པ་ཞེས་པའམ། ཡང་ན།  དེ་རྣམས་ཀྱི་ནུས་པ་རྒྱུན་མཐའ་མན་ཆད་དུ་རང་རྒྱུད་པ་མཐར་ཐུག་པ་རམ་སྨིན་པ་དང་རྒྱུན་མཐའ་སྨིན་པས་འཇོག་ཚུལ་གཉིས་ཡོད་དོ། །དེ་ལྟ་བུའི་ཟག་མེད་ཀྱི་ཆོས་ཐམས་ཅད་གཅིག་ཡུལ་ཏུ་བྱེད་པ་གཞན་ཐམས་ཅད་སྐད་ཅིག་མ་གཅིག་ལ་གཅིག་ཅར་ཡུལ་དུ་བྱེད་ནུས་པའི་སྦྱོར་བ་ཡིན་པས། སྐད་ཅིག་མའི་སྦྱོར་བ་ཞེས་བྱ་བའོ། །",
        "id": "22d1d07e-fcbf-4ea6-92b8-81588db2f566"
    },
    {
        "segment_content": "དེ་སྟོན་པ་ལ།སྤྱོ་བ་བྱས་སམ་ཞེས་སོགས་ཤོ་ལོ་ཀ་གཉིས་ཏེ། དེ་ལྟར་བདག་གཞན་མཉམ་བརྗེས་གཞན་དོན་ལ་བརྩོན་ཆེ་བྲན་ལ་རྗེ་བོས་དག་གིས་ཚིག་ངན་བརྗོད་པའི་སྤྱོ་བ་བྱས་སམ་འོན་ཏེ་ལུས་ཀྱིས་རྟག་ཏུ་བརྡེག་ཀྱང་རུང་བསད་པར་འགྱུར་སྙམ་ནས་སྐྲགས་པའི་ཡིད་ཀྱིས་འཇིགས་པ་དང་འཅས་པས།  ཟིལ་གྱིས་གནོན་པས་བཟློག་ཚིག་གང་ཡང་མི་སྨྲ་བ་དེ་བཞིན་དུ་སེམས་ཅན་ཐམས་ཅད་ལ་ཕན་བདེ་སྒྲུབ་པའི་དམ་བཅའ་ཉམས་པར་འགྱུར་སྙམ་ནས། བྱང་ཆུབ་མཆོག་ལ་ཞུགས་པའི་བྱང་སེམས་ཀྱིས་འགྲོ་བ་ཀུན་ལ་ཚུར་ཇི་ཙམ་བརྙས་ཀྱང་མི་འཁྲུགས་པར་བྲན་གྱུར་པ་གོང་བཞིན་དུ་གནས་པར་བྱ་སྟེ།  དེ་ལྟར་སེམས་ཅན་མགུ་བར་བྱ་བ་འདི་ལས་བྱང་ཆུབ་ཐོབ་ཅིང་ཡོན་ཏན་ཐམས་ཅད་རྫོགས་པར་འགྱུར་ཏེ།  དཔེར་ན་རྩ་ཤིང་ལས་མེ་བྱུང་བས་རྩ་ཤིང་དེ་ཉིད་སྲེག་པ་ལྟར་ཆོས་ཉིད་ཀྱི་དོན་སྤྱིའི་འཁྲུལ་སྣང་ལས་བྱུང་བའི་མངོན་སུམ་གྱི་ཡེ་ཤེས་ཀྱིས་འཁྲུལ་སྣང་དེ་ཉིད་འཇོམས་ནས་སྐྱོན་ཐམས་ཅད་ཟད་པར་འགྱུར་རོ། །ཞེས་བདག་གཞན་མཉམ་བརྗེའི་ཉམས་ལེན་མཐར་ཐུག་པའི་ཆེད་བསྟན་པས་སྐད་གཅིག་སྦྱོར་བསྟན་ཅིང་།  དེ་ཡང་བྱང་ཆུབ་ཐོབ་ཅིང་ཡོན་ཏན་རྫོགས། ཞེས་པས་སྐད་ཅིག་མའི་སྦྱོར་བ་དང་པོ་གཉིས་དང་རྩ་དང་ཤིང་སོགས་ཀྱིས་ཕྱི་མ་གཉིས་བསྟན་ཏེ། བདག་གཞན་མཉམ་བརྗེའི་ཉམས་ལེན་མཐར་ཐུག་ནི་སྐད་ཅིག་མའི་སྦྱོར་བ་ཡིན་པའིི་ཕྱིར། རྩ་བར། སྦྱིན་པ་ལ་སོགས་རེ་རེས་ཀྱང་། །སོགས་སོ། །",
        "id": "569a0c6f-84aa-4f05-bb5f-235273736554"
    },
    {
        "segment_content": "གསུམ་པ་བསྒོམ་པའི་འབྲས་བུ་ཆོས་སྐུ་ནི།བདག་གི་བདེ་བ་བཏང་ནས་ཞེས་སོགས་ཤོ་ལོ་ཀ་གཅིག་སྟེ། དེ་ལྟར་གཅེས་འཛིན་ཟད་པས་བདག་གི་བདེ་ལ་ཆགས་པ་བཏང་ནས་སམ། དེ་སེམས་ཅན་ཐམས་ཅད་ལ་བཏང་ནས། ལན་དང་རྣམ་སྨིན་སོགས་ལ་རེ་བ་མེད་བའི་སེམས་ཀྱིས་སེམས་ཅན་གཞན་གྱི་དགོས་པ་སྒྲུབ་པ་ལ་ཉིན་མཚན་དུ་མངོན་པར་བརྩོན་ཞིང་། བུ་གཅིག་པ་ལ་མ་ནི་ཇི་ལྟར་གཅེས་སྤྲས་ཀྱིས་རིམ་གྲོ་བྱེད་པ་ལྟར་གཡོ་མེད་པར་བསམ་པ་ཐག་པས་རྣམ་པར་སྐྱོ་བ་མེད་པ་གནས་པར་བྱ། ཞེས་པའི་ཤུགས་ལ་བདག་གི་བདེ་བ་བཏང་ཚུལ་ནི། དཔེར་ན་སྟོན་པ་ཐུབ་པའི་དབང་པོས་དང་པོར་དམྱལ་བའི་ཤིང་རྟ་འདྲེན་པའི་གྱང་དང་མཛའ་བོའི་བུ་མོ་སོགས་ནས་བཟུང་སྟེ། བར་དུ་སྟག་མོ་ལུས་སྦྱིན་སོགས་དང་ཤིང་སྡོང་གཅིག་གི་དྲུད་དུ་དབུ་གཏོང་བ་ཡང་སྟོང་ཕྲག་སོགས་སོང་བ་དང་། མཐར་སངས་རྒྱས་ནས་ཀྱང་སྐུ་ཚེའི་སུམ་ཆ་བསྟན་པ་གནས་པའི་དོན་དུ་བཏང་ཞིང་བསྟན་འབར་མ། སྔགས་དང་བཅས་པ་གསུངས་ནས་བསྟན་པ་ཡུན་རིང་དུ་གནས་པར་བྱིན་གྱིས་རློབ་པ་ལྟ་བུ་མཐའ་ཡས་ཀྱང་། ཡང་ན་བདག་གི་འཁོད་པའི་བདེ་བ་ལ་ཆགས་པ་ཉེ་རིང་ཆགས་སྡང་ལ་སོགས་པའི་ཉོན་སྒྲིབ་དང་ཞི་བའི་བདེ་བ་ལ་ཆགས་པ་རང་ཉིད་གཅེས་འཛིན་ལ་སོགས་པའི་ཤེས་སྒྲིབ་སྤངས་པས་བཏང་ནས། ཞེས་ངོ་བོ་ཉིད་སྐུ་དང་།  ཟག་མེད་ཀྱི་ཡོན་ཏན་ཐམས་ཅད་རྫོགས་པས་གང་ལ་ཡང་རེ་བ་མེད་པའི་སེམས་ཞེས་ཡེ་ཤེས་ཆོས་སྐུ་དང་། དེས་བདག་རྐྱེན་བྱས་ནས་དག་པ་དང་མ་དག་པའི་སེམས་ཅན་གཞན་གྱི་གནས་སྐབས་མཐར་ཐུག་གི་དགོས་པ་ཐམས་ཅད་སྒྲུབ་པ་ལ། འཁོར་བ་མ་སྟོང་བར་དུ་ཉིན་མཚན་མེད་པར་མངོན་པར་བརྩོན་པ་མ་ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུ་གཉིས་བཞུགས་སོ། །དེ་ཡང་སེམས་ཅན་ཐམས་ཅད་ལ་ཤིན་ཏུ་བྱམས་པས་བུ་གཅིག་པ་ལ་མས་གཡོ་མེད་པར་ཇི་ལྟར་འཚམ་པའི་རིམ་གྲོ་སྐྱོ་བ་མེད་པར་བྱེད་པ་ལྟར། སེམས་ཅན་རང་རང་གི་སྐལ་བ་དང་འཚམ་པར་འགྲོ་བ་རྣམས་ཞི་བའི་ལས་ལ་འགོད་པ་ལ་སོགས་པའི་འཕྲིན་ལས་ཉི་ཤུ་རྩ་བདུན་གྱི་སྒོ་ནས།  སེམས་ཅན་ཐམས་ཅད་ཀྱི་དོན་མཛད་པས་སྐྱོ་བ་མེད་པར་སྲིད་པ་ཇི་སྲིད་དུ་གནས་པར་རིག་པར་བྱ། ཞེས་སྐུ་བཞི་འཕྲིན་ལས་དང་བཅས་པ་བསྟན་ཏེ། མདོར་ན་བདག་གཞན་མཉམ་བརྗེས་བཏོང་ལེན་མཐར་ཕྱིན་པ་ན་སྐུ་བཞི་ཐོབ་པའི་ཕྱིར། རྩ་བར། ཐུབ་པའི་ངོ་བོ་ཉིད་སྐུ་ནི། །སོགས་སོ། །",
        "id": "9696e6c0-06ac-4bb3-8f82-a0e9d75fd7b7"
    },
    {
        "segment_content": "རྩ་བའི་ས་བཅད་གཉིས་པ་ལ་བཞི་ལས། དང་པོ་ཡུམ་དང་བཤེས་གཉེན་བཙལ་ཚུལ་ལ། བརྩོན་འགྲུས་བརྩམས་ཚུལ་དང་བཟོད་པ་བསྟེན་ཚུལ་གཉིས་ཀྱི།  དང་པོ་ནི།",
        "id": "26e757a7-4e65-4e56-b886-ea67c8c625a7"
    },
    {
        "segment_content": "བྱང་ཆུབ་སེམས་དཔའ་གང་ཞིག་ཡུན་རིང་སོགས་ཏེ། བྱང་ཆུབ་སེམས་དཔའ་རྟག་ཏུ་ངུ་ལྟ་བུ་གང་ཞིག་སེམས་ཅན་གྱི་དོན་དུ་འཁོར་བར་ཡུན་རིང་པོར་འཁོད་འདོད་ཅིང་སེམས་ཅན་གྱི་དོན་དང་། སངས་རྒྱས་ཀྱི་ཞིང་སྦྱོང་བར་བརྩོན་པའི་རྣལ་འབྱོར་པ་ཡུམ་དུས་ཐུང་དུས་མ་ཐོས་ཀྱང་སྐྱོ་བོའི་བློ་ནི་རྡུལ་ཙམ་ཡང་སྐྱེ་བ་དམ་གྱུར་ན་དེ་ནི་སེམས་ཅན་དོན་བྱེད་ལ་སོགས་པའི་བརྩོན་འགྲུས་ཀྱི་ཕར་ཕྱིན་གསུམ་དང་ལྡན་པར་གྱུར་ཏེ་གཉིད་དང་རྨུགས་པས་གཡེལ་བ་མེད་དོ། ། འོ་ན་སྐྱོ་བའི་བློ་སྐྱེད་ན་ཉེས་པ་ཅི་ཞིག་ཡོད་ཅེ་ན། བྱང་སེམས་མི་མཁས་པ་འདི་ལྟར་བདག་གིས་བསྐལ་པ་བྱེ་བ་བགྲང་དེ་སྙེད་ཀྱིས་སངས་རྒྱས་དགོས་སོ་ཞེས། གལ་ཏེ་བྱང་ཆུབ་ཐག་རིང་པར་འདུ་ཤེས་ན་སེམས་ཞུམ་པའི་སྡུག་བསྔལ་གྱིས་བྱང་ཆུབ་སྒྲུབ་པའི་རྒྱུ་སྦྱིན་པ་ལ་སོགས་པ་ཡང་དག་པའི་ཆོས་སྒྲུབ་པར་བྱེད་ཚེ་དཀའ་སྤྱད་ཀྱིས་ཡུན་རིང་པོར་སྡུག་བསྔལ་བར་འགྱུར་བ་ དེས་ན་བརྩོན་འགྲུས་ཉམས་པས་ལེ་ལོ་ཅན་དུ་འགྱུར་རོ། ། འོ་ན་སྐྱོ་བའི་བློ་འགོག་ཐབས་གང་ཞེ་ན། ཆོས་རྣམས་སྒྱུ་མ་ལྟ་བུ་བསྒོམ་པས་དང་པོར་སེམས་བསྐྱེད་པ་ནས་མཐར་སངས་རྒྱས་པའི་བར་གྱི་ཡུན་དེ་ཉིད་ཞག་གཅིག་ཙམ་དུ་སེམས་པར་བྱེད་ན་སྐྱོ་བ་སེལ་བ་ལ་མཁས་པ་སྒྱུ་མ་ལྟ་བུར་ཤེས་པས་ན་བློ་གསལ་བས་བརྩོན་འགྲུས་བརྩམས་པར་རིག་པར་བྱའོ། །",
        "id": "59c7ee2c-41d0-481e-8219-3ef327bab46e"
    },
    {
        "segment_content": "དེ་ལྟར་བརྩོན་འགྲུས་བརྩམས་པ་ལ། གལ་ཏེ་བདུད་ལ་སོགས་པ་འགའ་ཞིག་གིས་གནོད་པའི་ཕྱིར།འདི་སྐད་དུ་ཁྱོད་ཀྱིས་རི་རབ་བཤིག་པར་བྱས་ནས་དེའི་རྗེས་སུ་བྱང་ཆུབ་འཐོབ་པོ། །ཞེས་སྨྲས་པ་ཐོས་ནས་ཇི་སྟེ་བློ་སྐྱེད་ཅིང་རི་རབ་ཀྱི་ཚད་དཔག་ཚད་བརྒྱད་ཁྲི་དེ་འདྲ་བ་བདག་གིས་གཤོམ་ག་ལ་ནུས་སྙམ་པའི་སེམས་ཀྱང་སྐྱེད་ན་ལེ་ལོ་གྱུར་ལ། དེ་ལས་བཟློག་ནས་སྐད་ཅིག་ལ་དེ་ནུས་སྙམ་ན་བརྩོན་འགྲུས་ཀྱིས་བྱང་ཆབ་མྱུར་དུ་འཐོབ་བོ། །",
        "id": "a33a6b71-016c-4457-819b-ec5cb802d596"
    },
    {
        "segment_content": "དེ་ལྟ་བུའི་མི་ལྡོག་པའི་བརྩོན་འགྲུས་ཀྱི་མི་མཐུན་ཕྱོགས་ནི། དོན་བྱེད་ཡུལ་གྱི་འགྲོ་བ་རང་ལས་གཞན་དུ་འདུ་ཤེས་ནས་དེ་དག་སྨིན་པར་བྱས་ནས་དེ་དག་གི་དོན་བྱའོ་ཞེས། དེའི་ཕྱིར་སྒོ་གསུམ་གྱིས་བརྩོན་པར་བྱེད་སྙམ་དུ་ཞེན་ན་དེ་ལས་བདག་ཏུ་འདུ་ཤེས་ལ་གནས་པས། བྱས་ངན་ཞེན་གྱི་ལེ་ལོ་གྱུར་ནས་ཐམས་ཅད་མཁྱེན་པ་སྒྲུབ་པ་ལས་གནམ་ས་བཞིན་རིང་དུ་འགྱུར་རོ། ། དེའི་གཉེན་པོ་དུས་གང་གི་ཚེ་ལུས་སོགས་ལ་བདེན་ཞེན་གྱི་འདུ་ཞེས་རྣམ་པར་ལོག་ནས་དངོས་པོ་དང་དངོས་མེད་གཉིས་སུ་མེད་པའི་ཆོས་སྤྱོད་པའི་འཁོར་གསུམ་རྣམ་པར་དག་པའི་བརྩོན་འགྲུས་འདི་ནི། བྱང་ཆུབ་གཉིས་པ་ཐམས་ཅད་ཞི་བ་སྲིད་ཞིའི་མཐར་མི་གནས་པས་མི་ཉམས་པ་མཆོག་འདོད་པའི་རྒྱལ་སྲས་ཀྱི་བརྩོན་འགྲུས་ཀྱི་ཕར་ཕྱིན་མཆོག་ཡིན་ཅེས་ཕན་པར་མཛད་སངས་རྒྱས་ཀྱིས་གསུངས་སོ། །ཞེས་པའོ། །",
        "id": "6372bff3-df6a-4bcb-ba4c-cf0fe9902e0f"
    },
    {
        "segment_content": "མི་ལྡོག་པའི་བརྩོན་འགྲུས་དེ་ཡང་བཟོད་པ་མེད་ན་མི་སྒྲུབ་པས། གཉིས་པ་བཟོད་པ་བསྟེན་ཚུལ་ལ་གསུམ་ལས།  ཆོས་ལ་ངེས་སེམས་ཀྱི་བཟོད་པ་བསྟེན་ཚུལ་ནི། གལ་ཏེ་གཞན་ལས་ངན་བརྗོད་སོགས་ཏེ། གལ་ཏེ་གང་ཟག་གཞན་ལས་སྐབས་སུ་མ་བབ་པ་སྨྲ་བས་ངན་བརྗོད་དང་དགའ་བར་བྱེད་པས་ཚིག་རྩུབ་སྟེ། དེ་ཐོས་ན་དེ་ནི་བདག་གི་བདེ་བ་སྒྲུབ་བྱེད་བཟོད་པའི་རྒྱུ་ཡིན་པས་གང་ཟག་དེ་ནི་དགེ་བའི་བཤེས་གཉེན་ནོ་ཞེས་བྱང་སེམས་མཁས་པ་དགའ་བས་ཚིག་དེ་སྨྲ་བ་པོ་སུས་སྨྲ། ཉན་པ་པོ་སུས་ཐོས།  དེ་ཡང་རྒྱུ་གང་གིས། དོན་གང་ཞིག །དགོས་པ་གང་གི་ཕྱིར་སྨྲ། ཞེས་རིགས་བས་བཙལ་ནས་དེ་དག་ཐམས་ཅད་བློས་ཕར་བཏགས་ཙམ་ལས་གཞན་དུ་རང་གི་ངོ་བོས་གནོད་བྱ་གནོད་བྱེད་གང་ཡང་མེད་པར་ངེས་པའི་བཟོད་པའི་ཕར་ཕྱིན་བཟོད་པ་གསུམ་ཀ་ཚང་བས་མཆོག་དང་ལྡན་པ་དེ་ནི། དངོས་པོའི་རང་བཞིན་ལ་མཁས་པས་འཛངས་པ་ཡིན་ནོ། །",
        "id": "d0b1eb5a-66ef-4c70-8ea4-3502e1062cc0"
    },
    {
        "segment_content": "དེའི་ཕན་ཡོན་ནི།ཚེ་འདིར་བྱང་སེམས་གང་ཞིག་གནོད་བྱེད་ལ་ཇི་མི་སྙམ་པ་དང་། ཆོས་ལ་ངེས་སེམས་ཀྱི་བཟོད་པའི་ལེགས་ཆོས་རིམ་པ་བཞིན་དུ་སྙིང་རྗེ་དང་ཤེས་རབ་དང་ལྡན་པར་གྱུར་པས་སྟོང་གསུམ་རིན་ཆེན་གྱིས་བཀང་ཏེ་སངས་རྒྱས་སོགས་ལ་ཕུལ་པའི་སྦྱིན་པ་ཐམས་ཅད་ཟིལ་གྱིས་གནོན་པའི་གནོད་པའི་བསོད་ནམས་བསགས་ཤིང་།  ཕྱི་མར་རྒྱུ་མཐུན་གྱི་འབྲས་བུས་ལུས་རབ་ཏུ་མཛེས་པས་ཡོངས་སུ་དག་པར་གྱུར་ཏེ། རྣམ་སྨིན་གྱི་འབྲས་བུས་མཚན་སོ་གཉིས་དང་སྲེད་མེད་ཀྱི་བུའི་མཐུ་སྟོབས་དང་། དེ་ཡང་དཔེ་བྱད་བརྒྱད་བཅུ་དང་ལྡན་པས་ཕ་མཐའ་ཡས་ཞིང་།  སྐྱེས་བུ་བྱེད་པའི་འབྲས་བུས་སེམས་ཅན་རྣམས་ལ་ཆོས་རབ་སྟོང་པ་ཉིད་སྒྲོགས་པར་བྱེད་ལ།  བདག་པོའི་འབྲས་བུས་ཡིད་དུ་འོང་བས་འགྲོ་བ་དགའ་བར་འགྱུར་ཞིང་། བྲལ་བའི་འབྲས་བུས་མ་རིག་པ་དང་བྲལ་བས་མཁས་པའོ། །",
        "id": "3d84163f-8343-4cd9-a37a-e9d601f9cb21"
    },
    {
        "segment_content": "གཉིས་ལ་གནོད་བྱེད་ལ་ཇི་མི་སྙམ་པའི་བཟོད་པ་ནི། གལ་ཏེ་སེམས་ཅན་ལ་ལས་སོགས་ཏེ། ཕན་གནོད་བྱེད་པའི་སེམས་ཅན་དེ་གཉིས་ཀ་ལ་བདེན་སྟོང་དུ་ཁྱད་པར་མེད་ཅིང་། ཐ་སྙེད་དུ་ཡང་རང་ལ་བདེ་བའི་རྒྱུ་བྱེད་པར་མཉམ་པ་ཉིད་དུ་སྒོམ་པ་དེ་ཡིས་མཉམ་པར་སེམས་ཤིང་། ཕར་ཆགས་སྡང་མེད་པར་སྙོམས་པའི་སེམས་བསྐྱེད་ནས་བྱང་ཆུབ་ཏུ་བསྔོས་ན། འཇིག་རྟེན་ཀུན་ལ་བཟོད་པར་གྱུར་པས་དགྲ་བཅོམ་དང་རང་རྒྱལ་སོགས་སེམས་ཅན་ཁམས་ཀྱི་བཟོད་པ་ཇི་སྙེད་པ་ཐམས་ཅད་ཟིལ་གྱིས་གནོན། ཞེས་པའོ། །",
        "id": "dc90c42c-41d9-4e65-b98b-751506264679"
    },
    {
        "segment_content": "གསུམ་པ་སྡུག་བསྔལ་དང་ལེན་གྱི་བཟོད་པ་བསྟེན་ཚུལ་ནི། བཟོད་བྱེད་འདི་སྙམ་དུ་ཡང་སོགས་ཏེ། བཟོད་པ་བྱེད་པའི་ཚུལ་སྙམ་དུ་ཡང་སེམས་བསྐྱེད་པར་བྱ་སྟེ།  འདི་ལྟར་འདོད་ཡོན་ལ་ཆགས་པའི་རྒྱུ་ཡིས་ངན་སོང་གསུམ་གྱི་སྡུག་བསྔལ་སོགས་རང་དབང་མེད་པར་དོན་མེད་དུ་མྱོང་ན། དོན་ཆེན་པོ་བྱང་ཆུབ་ཀྱི་ཕྱིར་སྡུག་བསྔལ་ལ་ཅིའི་ཕྱིར་ངས་མི་བཟོད་སྙམ་ནས་ ལྕག་དབྱུག་གིས་བརྡེག་པ་ལ་སོགས་པ་དང་། འཇིག་རྟེན་གྱི་སྡུག་བསྔལ་སྐྱེ་རྒ་ན་འཆི་སོགས་ཇི་སྙེད་ཐམས་ཅད་བདག་གིས་བཟོད་སྙམ་པ་དེའི་ཚེ་བྱང་སེམས་དེ་བཟོད་པའི་ཕར་ཕྱིན་ལ་གནས་ནས་ཡུམ་དང་བཤེས་གཉེན་རྙེད་པར་འགྱུར་བ་ནི། རྒྱལ་སྲས་རྟག་ཏུ་ངུ་བཞིན་ནོ། །ཞེས་དེ་དག་གིས་ཡུམ་གྱི་རྟག་ཏུ་ངུའི་ལེའུའི་དོན་ཐམས་ཅད་བསྡུས་སོ། །གཉིས་པ་དེ་ལྟར་ཚོལ་བ་དང་ལྡན་པ་ལ་དགེ་བའི་བཤེས་གཉེན་གྱིས་གདམས་ཚུལ་ལ། ཡོན་ཏན་ཐམས་ཅད་ཀྱི་གཞི་ཡིན་པའི་ཕྱིར་ཐོག་མར་ཚུལ་ཁྲིམས་དང་། དེ་ནས་སྦྱིན་པ་དང་། ཕར་ཕྱིན་ལྷག་མ་རྣམས་ལ་གདམས་ཚུལ་གསུམ་ལས། དང་པོ་ལ་ཡང་གསུམ་གྱི།  དང་པོ་ཐོག་མར་ཚུལ་ཁྲིམས་ལ་བསླབ་དགོས་པར་གདམས་ཚུལ་ནི།ཚུལ་ཁྲིམས་ཀྱིས་ནི་ཞི་བ་འདོད་རྣམས་སོགས་སྟེ། ཉེས་སྤྱོད་སྡོམ་པ་ལ་སོགས་པའི་ཚུལ་ཁྲིམས་གསུམ་གྱིས་ནི། མི་གནས་པའི་མྱ་ངན་ལས་འདས་པའི་ཞི་བ་འདོདཔ་རྣམས་ཏིང་ངེ་འཛིན་དང་ཤེས་རབ་ཀྱི་བསླབ་པ་ཁྱད་པར་དུ་འཕགས་པར་འགྱུར་ཏེ་ སྟོབས་བཅུ་ལྡན་པའི་སྤྱོད་ཡུལ་གྱི་ལམ་ལ་གནས་ཤིང་། ཚུལ་ཁྲིམས་ཉམས་པ་མེད་པ་ སྡོམ་པའི་བྱ་བ་དང་ལྡན་པས་གྲུབ་པ་སུན་སུམ་ཚོགས་པ་ཇི་སྙེད་ཀུན་གྱི་རྗེས་སུ་འཇུག་སྟེ།  དེ་ཡང་སེམས་ཅན་ཀུན་ལ་ཕན་ཕྱིར་བྱང་ཆུབ་ཏུ་བསྔོས་ན་དེ་ལྟར་ཡིན་གྱི།  གལ་ཏེ་རང་རྒྱལ་སོགས་འདོད་ན་དེ་ལྟར་མིན། ཞེས་པའོ། །",
        "id": "64e04c44-23b2-4682-9dec-a3ab639a4632"
    },
    {
        "segment_content": "གཉིས་པ་ཚུལ་ཁྲིམས་ཁོ་ན་ལ་ཐོག་མར་གདམས་དགོས་པའི་རྒྱུ་མཚན་ནི།ཆོས་གང་དེས་པའི་བྱང་ཆུབ་སོགས་ཏེ། སེམས་བསྐྱེད་ལ་སོགས་པའི་ཆོས་གང་དོན་གཉིས་དང་གཞན་དོན་ཕུན་སུམ་ཚོགས་པས་རིམ་པ་བཞིན་ངེས་པའི་བྱང་ཆུབ་དང་ཡོན་ཏན་ཏེ། དེ་རྣམས་འབྱང་བར་འགྱུར་བའི་ཡིན་པས་དེ་རྣམས་མི་ཉམས་པར་བསྲུང་བ་དེ་ནི་ཚུལ་ཁྲིམས་ཀྱི་དོན་དང་།  རང་དོན་ཡིད་བྱེད་ལ་སོགས་པའི་ཆོས་གང་ཕན་བྱེད་བྱང་སེམས་རྣམས་ཀྱི་བྱང་ཆུབ་ཡོངས་སུ་ཉམས་པར་བྱེད་པ་དེ་ནི་ཚུལ་ཁྲིམས་འཆལ་ཅེས་གསུངས། ཞེས་པའོ། །",
        "id": "a74a916c-b845-4899-a7d8-592da4ec7710"
    },
    {
        "segment_content": "གསུམ་པ་ཚུལ་ཁྲིམས་ལ་བསླབ་ཚུལ་དངོས་ནི།གལ་ཏེ་བྱང་ཆུབ་སེམས་དཔའ་སོགས་ཏེ། མདོར་ན་རང་དོན་ཡིད་བྱེད་དང་ཚུལ་ཁྲིམས་ཀྱི་འཁོར་གསུམ་བདེན་པར་ཞེན་པ་གཉིས་དང་བྲལ་བ་དེ་ནི་མི་དགེ་བ་ལས་བཟློག་ནས་དགེ་བ་ལ་ཞུགས་པའི་ཕྱིར་ཚུལ་ཁྲིམས་སྡོམ་པར་འདྲེན་པས་གསུངས། ཞེས་སོ། ། གཉིས་པ་སྦྱིན་པ་ལ་གདམས་ཚུལ་ལ་གསུམ་ལས། དང་པོ་དེ་ལྟར་འཁོར་གསུམ་རྣམ་པར་དག་པའི་ཚུལ་ཁྲིམས་ཀྱིས་སྦྱིན་པ་ཕུལ་ཏུ་བྱུང་བའི་རྒྱུ་བྱེད་ཚུལ་ནི།སེམས་ཅན་དག་པ་གང་ཞིག་སོགས་ཏེ། སེམས་ཅན་ཞེན་བདག་པ་གང་ཞིག་དེ་ལྟར་འཁོར་གསུམ་དག་པའི་ཚུལ་ཁྲིམས་དང་ལྡན་པ་དེས་རང་གི་དངོས་པོ་སྡུག་མི་སྡུག་གང་ལའང་ཞེན་པས་བལྟ་བ་མེད་པས། མགོོ་སོགས་དང་བདོག་པ་ཐམས་ཅད་གཏོང་ཞིང་རྣམ་སྨིན་ལ་ཞེན་པ་མེད་པར་ཆོས་རྣམས་རང་བཞིན་སོགས་སོ། །",
        "id": "0d2a9509-bb61-41bc-a449-81b220ffbdc6"
    },
    {
        "segment_content": "གཉིས་པ་དེ་ལྟ་བུའི་རྣལ་འབྱོར་པ་སྦྱིན་པ་ལ་འཇུག་དགོས་པའི་རྒྱུ་མཚན་ནི། བདག་ཏུ་འདུ་ཤེས་དངོས་ལ་སོགས་ཏེ། སེམས་ཅན་རྣམས་བདག་ཏུ་འདུ་ཤེས་ནས་དངོས་པོ་ལ་བདག་གིར་འཛིན་པས་ཆགས་ནས་སྦྱིན་པ་གཏོང་མི་ནུས་པས་ཡི་དྭགས་སོགས་དང་དབུལ་བའི་སྡུག་བསྔལ་གྱིས་མནར་བར་ཤེས་ནས་སྙིང་རྗེས་རྟག་ཏུ་ལྷུག་པར་ཏེ། རྒྱུན་མི་ཆད་པར་གླིང་བཞི་པའི་འཇིག་རྟེན་རིན་ཆེན་བདུན་གྱི་མ་ལེགས་པར་བརྒྱན་པ་ཡང་མཆིལ་མའི་ཐལ་བ་ལྟར་མ་ཆགས་བར་སྦྱིན་ནས་དེ་ལ་དགའ་བར་གྱུར་གྱི་གླིང་ཐོབ་པ་ལ་དེ་ལྟར་མིན། ཞེས་པའོ། །",
        "id": "e79ff881-e046-4e25-bccd-ee786449b20a"
    },
    {
        "segment_content": "གསུམ་པ་སྦྱིན་པ་ལ་བསླབ་ཚུལ་དངོས་ནི། བྱང་ཆུབ་སེམས་དཔའ་མཁས་པ་གསལ་བ་སོགས་ཏེ། བྱང་ཆུབ་སེམས་དཔའ་ཐབས་ཤེས་ཁྱད་པར་ཅན་དང་ལྡན་པས་རིམ་བཞིན་མཁས་པ་གསལ་བ་དེས། སྤྱོར་བའི་དུས་སུ་ཀུན་སློང་ནི་སྲིད་པ་གསུམ་ན་སེམས་ཅན་ཇི་སྙེད་ཡོད་པ་ཐམས་ཅད་ལ་སྦྱིན་པར་གྱུར་ཅིག་སྙམ་དུ་བསམ་ནས་བྱིན་ཞིང་ མཇུག་གི་དུས་སུ་བྱང་ཆུབ་ཏུ་བསྔོས་ལ།  དངོས་གཞིའི་དུས་སུ་བྱིན་ནས་འཁོར་གསུམ་གྱི་དངོས་པོ་ལ་གནས་པར་རམ་བདག་གིས་བྱེད་པ་མེད་ཅིང་ ནམ་དུའང་རྣམ་སྨིན་ལ་དེ་མེད་པ་ གཏོང་བ་དེ་ནི། གཏོང་བ་ལ་མཁས་པས་རྒྱུ་དང་འབྲས་བུ་ཐམས་ཅད་གཏོང་བ་སྟེ།  རྫས་ཆུང་ངུ་བཏང་པ་ལ་ཡང་འབྲས་བུ་མང་པོ་དཔག་མེད་འཛིན་ནོ། ། སྲིད་པ་གསུམ་གྱི་སེམས་ཅན་ཐམས་ཅད་སངས་རྒྱས་སོགས་ལ་བསྐལ་པ་འཐའ་ཡས་པར་སྦྱིན་པ་བྱིན་ནས་ཉན་ཐོས་སོགས་ཀྱི་ལེགས་ཚོགས་དོན་དུ་གཉེར་ན། བྱང་སེམས་འཁོར་གསུམ་དུ་མི་དམིགས་པའི་ཐབས་མཁས་ཀྱིས་དེ་དག་ལ་ཡི་རངས་ནས་ཡི་རངས་པའི་དགེ་བ་སེམས་ཅན་ཐམས་ཅད་ཀྱི་དོན་དུ་བྱང་ཆུབ་བསྔོས་ན། སྔར་གྱི་དམིགས་བཅས་ཀྱི་དགེ་བ་ཟིལ་གྱིས་གནོན་ཏེ། དཔེར་ན་ནོར་བུ་མཆིང་བུ་སོགས་སོ། །",
        "id": "258c252b-f67c-4bbf-bf58-46baba657dce"
    },
    {
        "segment_content": "གསུམ་པ་ཕར་ཕྱིན་ལྷག་མ་རྣམས་ལ་གདམས་ཚུལ་ནི།གལ་ཏེ་བྱང་ཆུབ་སེམས་དཔའ་འགྲོ་ལ་སོགས་ཏེ། བྱང་སེམས་ཀྱིས་སྦྱིན་པ་བྱིན་ནས་དེ་ལ་འཁོར་གསུམ་དུ་བདག་གིར་མི་བྱེད་ཅིང་སྦྱིན་བྱའི་དངོས་པོ་ལ་ཕངས་པར་འཛིན་པའི་ཞེན་པ་མེད་ན། མདོ་སྡེ་རྒྱན་ལས། སྔ་མ་ལ་བརྟེན་ཕྱི་མ་སྐྱེ། ཞེས་པ་ལྟར།  མ་ཆགས་པའི་རྒྱུ་དེ་ལས་ཚུལ་ཁྲིམས་ལ་སོགས་པའི་ཕར་ཕྱིན་ལྷག་མ་རྣམས་ཀྱི་དགེ་བའི་རྩ་བ་ཡར་ངོའི་ཟླ་བ། ཚུལ་འཆལ་སོགས་མི་མཐུན་ཕྱོགས་ཀྱི་སྤྲིན་དང་བྲལ་ཞིང་སེམས་ཅན་ཕན་བདེའི་བསིལ་ཟེར་འགྱེད་པའི་འོད་ཀྱི་མཐུ་ཆེན་དང་ལྡན་པར་འཕེལ་བར་འགྱུར་ཏེ།  དཔེར་ན་སྤྲིན་མེད་འོད་ལྡན་ཟླ་དཀྱིལ་ཡར་གྱི་ངོ་བཞིན་ནོ། །ཞེས་བ་དེ་རྣམས་ཀྱིས་དེ་ལྟར་ཡུམ་གྱི་དོན་མ་ལས་པ་ལ་གདམས་པ་དེ་ནི། བྱང་ཆབ་སེམས་དཔའ་ཆོས་འཕགས་བཞིན་དུ་དགེ་བའི་བཤེས་གཉེན་གྱི་བྱ་བ་ཡིན་ནོ། །ཞེས་ཡུམ་གྱི་ཆོས་འཕགས་ཀྱི་ལེའུའི་དོན་ཐམས་ཅད་བསྡུས་སོ། །",
        "id": "796db46f-f62b-47b2-96d7-c53c6c14c2b7"
    },
    {
        "segment_content": "གསུམ་པ་དེ་ལྟར་གདམས་དོན་ཉམས་སུ་བླངས་པ་ལས་ས་ལམ་གྱི་རྟོགས་པ་ཐོབ་ཚུལ་ནི། བྱང་ཆུབ་སེམས་དཔའ་སྦྱིན་པས་སོགས་ཏེ། དེ་ལྟར་བསྒོམ་ལ་ལས་རིམ་གྱིས་ས་དང་པོ་རབ་ཏུ་དགའ་བ་ཐོབ་པའི་ཚེ་བྱང་ཆུབ་སེམས་དཔའི་སྦྱིན་པས་ཡི་དྭགས་སུ་འགྲོ་བའི་རྒྱུ་སེར་སྣ་དང་།  དབུལ་བ་དང་ནི་དེ་བཞིན་དུ་དེ་དང་འབྲེལ་བའི་སྲེད་པ་ལ་སོགས་པའི་ཉོན་མོངས་ཐམས་ཅད་གཅོད་ནས།  བྱང་སེམས་ཀྱི་སྤྱོད་པ་སྤྱོད་པའི་ཚེ་འཛམ་བུ་གླིང་གི་བདག་པོར་གྱུར་པ་སོགས་ལོངས་སྤྱོད་རྒྱ་ཆེ་བ་ཐོབ་པར་འགྱུར་ལ།  དེ་སྦྱིན་པས་སྡུག་བསྔལ་བར་གྱུར་པའི་སེམས་ཅན་འཁོར་དུ་སྡུད་ནས་སེམས་བསྐྱེད་ལ་འགོད་པ་སོགས་ཀྱིས་སྨིན་པར་བྱེད་དོ། །",
        "id": "c7cd7a4f-81dd-43cf-85c9-e5ac446f5c75"
    },
    {
        "segment_content": "ས་གཉིས་པ་དྲི་མ་མེད་པ་ལ་གནས་པས་ནི།ཚུལ་ཁྲིམས་ལྷག་པས་དུད་འགྲོ་སྣ་ཚོགས་པའི་གཟུགས་ཅན་གྱི་འགྲོ་བ་དུ་མའི་ངོ་བོ་དང་། མི་ཁོམ་བརྒྱད་སྤོང་ཞིང་དེ་ཡི་དལ་བ་ཁྱད་པར་ཅན་རྟག་ཏུ་རྙེད་དོ། །",
        "id": "55de9f45-117c-4ea5-82f8-1664df00f51d"
    },
    {
        "segment_content": "ས་གསུམ་པ་ནི། བཟོད་པ་ལྷག་པས་མཚན་དཔེས་བརྒྱན་པའི་གཟུགས་བཟང་བ་ཡེ་ཤེས་དང་མཐུན་པས་དམ་པ་དང༌། སྤྲུལ་པ་འོད་ཟེར་འཕྲོ་བས་རྒྱ་ཆེན་པོ་ཐོབ་ཏེ། གསེར་མདོག་ལྟ་ན་སྡུག་ཅིང་ལྟ་བས་ཆོག་མི་ཤེས་པས་ལྟ་བའི་འོས་སུ་འགྱུར་རོ། །",
        "id": "d9137a2a-9de1-4070-95e7-764cd0d63c09"
    },
    {
        "segment_content": "ས་བཞི་པ་ནི།བརྩོན་འགྲུས་ལྷག་པས་ཟག་མེད་དཀར་པོའི་ཡོན་ཏན་མི་འགྲིབ་ཞིང་།  བྱང་ཕྱོགས་སོ་བདུན་གྱི་ཡེཤེས་མཐའ་ཡས་པ་ཐོབ་པས་རྒྱལ་བའི་བང་མཛོད་སྟོབས་བཅུ་སོགས་རྙེད་པར་འགྱུར་རོ། །",
        "id": "543cc850-1db0-4e66-b2c0-4f9589e38028"
    },
    {
        "segment_content": "ས་ལྔ་པ་པ་ནི།བསམ་གཏན་ལྷག་པས་གཡེང་པའི་རྒྱུ་འདོད་ཡོན་སྨད་པར་བྱ་བ་ཐམས་ཅད་འདོར་ཞིང་།  རིག་པ་གསུམ་དང་མངོན་ཤེས་དྲུག་དང་། དཔའ་བར་འགྲོ་བ་ལ་སོགས་པའི་ཏིང་ངེ་འཛིན་མངོན་པར་སྒྲུབ་པོ། །",
        "id": "4efcde4b-b37c-433a-87c7-3353a4875d59"
    },
    {
        "segment_content": "ས་དྲུག་པ་པ་ནི།ཤེས་རབ་ལྷག་པས་ཆོས་ཀྱི་སྒྱུ་མ་ལྟ་བུའི་རང་བཞིན་ཡོངས་སུ་ཤེས་ནས་ཁམས་གསུམ་མ་ལུས་པའི་འཆིང་བ་ལས་འདས་ཤིང་།  སྤྲུལ་པའི་སྤྲིན་གྱིས་དང་པོར་དེ་བཞིན་གཤེགས་པ་ལྟར་ཆོས་ཀྱི་འཁོར་ལོ་བསྐོར་ནས་ཕྱིས་རིམ་གྱིས་ཐེག་པ་གསུམ་འཛིན་དུ་བཅུག་ནས་སྡུག་བསྔལ་ཟད་པར་བྱ་ཕྱིར་འགྲོ་བ་ལ་ཆོས་ཀྱང་སྟོན་ནོ། །",
        "id": "bc1632ad-9c8a-4779-aab3-ab0fd2350431"
    },
    {
        "segment_content": "ས་འདུན་པ་པ་ནི།ཐབས་ཀྱི་སྟོབས་ཀྱིས་སྦྱིན་སོགས་ཀྱི་ཆོས་འདི་རྣམས་ཡོངས་སུ་རྫོགས་པར་བྱེད་དོ། །",
        "id": "7d2ac531-6a95-4267-b24c-d2babe1248d8"
    },
    {
        "segment_content": "ས་བརྒྱད་པ་པ་ནི།སྨོན་ལམ་གྱི་སྟོབས་ཀྱིས་ཚེར་མ་ལ་སོགས་པས་ཡོངས་སུ་དག་པ་སྣོད་ཀྱི་ཞིང་དང༌། བཀྲེས་སྐོམ་ལ་སོགས་པས་བཅུད་ཀྱི་སེམས་ཅན་དག་པའི་སངས་རྒྱས་ཀྱི་ཞིང་དག་པ་ཡོངས་སུ་འཛིན་དུ་འཇུག་པའོ། །",
        "id": "cd078962-0291-4340-a968-792d24c37556"
    },
    {
        "segment_content": "ས་དགུ་པ་པ་ནི།སྟོབས་ཀྱི་མཐུས་སེམས་ཅན་གྱི་ཁམས་སངས་རྒྱས་ཉིད་ལ་བཀོད་པས་སངས་རྒྱས་རྒྱུད་དམ་རིགས་ཡོངས་སུ་འཛིན་དུ་འཇོག་གོ །",
        "id": "be00ad54-2e1b-43ab-b834-a0dcc45cece6"
    },
    {
        "segment_content": "ས་བཅུ་པ་པ་ནི། ཡེ་ཤེས་ཀྱི་སྟོབས་ཀྱིས་རྒྱུན་དུ་ཆོས་དང་དབང་དུ་བསྟན་པས་ཆོས་ཀྱི་རྒྱུན་དང་།  དེ་བཞིན་དུ་རྒྱུན་མི་ཆད་པར་ཕྱིར་མི་ལྡོག་པའི་དགེ་འདུན་གྱི་སློབ་མའི་ཚོགས་མཐའ་ཡས་པ་མངའ་བས་དགེ་འདུན་གྱི་རྒྱུན་ཀྱང་ཡོངས་སུ་འཛིན་དུ་འཇུག་གོ །ས་བཅུ་གཅིག་པ་ཀུན་ཏུ་འོང་སངས་རྒྱས་ཀྱི་ས་ལ་ཞུགས་པ་ནི། སྒྲིབ་པ་ཐམས་ཅད་སྤངས་ནས་ཆོས་ཐམས་ཅད་ཀྱི་ཕྱིན་ཅི་མ་ལོག་པའི་ཆོས་ཉིད་ཐུགས་སུ་ཆུད་པས་ཆོས་ཀུན་ཡོངས་སུ་འཛིན་ནོ། །ཞེས་པའོ། ། སློབ་དཔོན་བུད་དྷཱ་ཤྲཱིའི་སྡུད་འགྲེལ་ལྟར་ན། ཞིང་དང་སེམས་ཅན་དག་པ། ཀུན་གཞི་གནས་འགྱུར་མེ་ལོང་ལྟ་བུའི་ཡེ་ཤེས་ཀྱི་བདག་ཉིད་ངོ་བོ་ཉིད་སྐུ་དང༌། སངས་རྒྱས་ཀྱི་རྒྱུད་ནི། ཉོན་ཡིད་གནས་གྱུར་མཉམ་ཉིད་ཡེ་ཤེས་དང་། ཆོས་ཀྱི་རྒྱུད་ནི།  ཡིད་ཀྱི་རྣམ་པ་ཞེས་གནས་འགྱུར་སོ་སོར་རྟོགས་པའི་ཡེ་ཤེས་ཏེ། འདི་གཉིས་ལོངས་སྐུ་དང་། དགེ་འདུན་རྒྱུད་ནི། སྒོ་ལྔའི་རྣམ་ཤེས་གནས་འགྱུར་བྱ་བ་སྒྲུབ་པའི་ཡེ་ཤེས་ཏེ། འདི་སྤྲུལ་པའི་སྐུ་དང་། ཆོས་ཀུན་ཡོངས་སུ་འཛིན་པ་ཆོས་ཀྱི་དབྱིངས་ཀྱི་ཡེ་ཤེས་སོ། །ཞེས་གསུངས།",
        "id": "ea4c8c68-da8d-4315-98f1-5e141de46133"
    },
    {
        "segment_content": "བཞི་པ་དེ་ལྟར་ཡུམ་རྒྱ་ཆེར་བསྟན་ནས་ཡུན་རིང་དུ་གནས་པར་བྱ་བའི་ཕྱིན་ཡོངས་སུ་གཏང་པ་བསྟན་པ་ནི། འགྲོ་བའི་ནད་གསོ་མཛད་པ་སོགས་ཏེ། འགྲོ་བའི་ཉོན་མོངས་པའི་ནང་བརྒྱད་ཁྲི་བཞི་སྟོང་གསོ་བར་མཛད་པས་སྨན་པའི་མཆོག་ཏུ་གྱུར་པ་སངས་རྒྱས་ཀྱིས། ཤེས་རབ་གཙོ་བོར་བསྟན་པ་བླ་མེད་བྱང་ཆུབ་ཐོབ་པར་བྱེད་པའི་ལམ་སྦྱིན་སོགས་དང་བརྗོད་བྱར་ལྡན་པའི་རྒྱལ་བའི་ཡུམ་ཚིགས་སུ་བཅད་པ་འདི་གསུངས་ཏེ།  ཆེད་དུ་བྱ་བའི་མིང་ནི་སེམས་བསྐྱེད་ལ་སོགས་པའི་ཡོན་ཏན་རིན་པོ་ཆེ་བརྩེགས་པའི་ཕྱིར་ཡོན་ཏན་རིན་ཆེན་སྡུད་པ་བྱང་ཆུབ་ཀྱི་ལམ་མོ། །",
        "id": "183665da-4dce-4d99-8c0e-7e2a9c759cb8"
    },
    {
        "segment_content": "འདི་ལྟར་གསུངས་པའི་དགོངས་པ་གཙོ་བོ་ནི།བྱང་ཆུབ་ལམ་འདི་སེམས་ཅན་ཀུན་གྱིས་ཐོབ་པར་བྱ་བའི་ཕྱིར་དུ་བཤད་པ་ཡིན་ནོ། །ཞེས་བའོ། །དེ་ཡང་བྱ་ཕྱིར་ཞེས་པའི་ཚིག་གི་ནུས་པས་ཤེར་ཕྱིན་འདི་སེམས་ཅན་ཀུན་གྱིས་ཐོབ་པ་ནི། ཡུམ་འདི་མི་ཉམས་པར་གནས་པ་ལ་རག་ལས་པའི་དེའི་ཕྱིར་ནན་ཏན་གཏད་པ་ཡིན་ནོ། །",
        "id": "a9286a64-c835-4495-8918-f86f23dd3384"
    },
    {
        "segment_content": "དེ་ཡང་ཤེར་ཕྱིན་གྱི་མདོ་སྡེ་རིན་པོ་ཆེ་འཛིན་འཆང་སོགས་ཀྱི་ཕན་ཡོན་མདོར་བསྡུ་ན། བདག་ཉིད་ཆེན་པོ་སྤྱན་སྔ་པས་ཁྱེའུ་རིན་ཆེན་སྦྱིན་པ་དང་བློ་གྲོས་བཟང་མོས་ནུས་པའི་མདོ་རྣམས་ལས་གསུངས་པ་བསྡུས་པ་ལས། བསྐལ་པ་གངྒའི་བྱེ་སྙད་དུ། །གང་གིས་ཟས་གོས་གནས་མལ་དང་། །བདེ་བའི་ཡོ་བྱད་ཐམས་ཅད་ཀྱིས། །རྟག་ཏུ་སྦྱིན་པ་བཏང་གྱུར་ཅིང་། །ཚུལ་ཁྲིམས་སྐྱོན་མེད་དག་པར་གསྲུངས། །སེམས་ཅན་གནོད་པ་བཟོད་པར་བྱས། །གཉིད་རྨུགས་ལེ་ལོ་ཀུན་སྤངས་ཏེ། །བསམ་གཏན་བཞི་ལ་མཉམ་པར་གཞག །ཤེས་རབ་ལ་ནི་གནས་པ་བས། །ཤེས་རབ་ཕ་རོལ་ཕྱིན་པ་ཡི། །ཚོགས་བཅད་འགའ་ཙམ་ཐོས་གྱུར་ན། །འདི་ནི་བསོད་ནམས་ཆེས་མང་ན། །གང་ཞིག་མདོ་སྡེ་ཀློག་པ་དང༌། །ཉན་པ་ལ་ནི་འབད་པ་དང་། །ཚུལ་བཞིན་ཡིད་བྱེད་སྨོས་ཅི་དགོས། །ཞེས་གསུས་པ་ལྟར་རོ།། །།",
        "id": "c73a519a-ff68-4acc-a1f9-2a1afc497336"
    },
    {
        "segment_content": "སྣ་ཚོགས་རྫུས་ལས་རོ་བརྒྱའི་ཟས་བསྒྲུབས་བཞིན། །སྣ་ཚོགས་གཞུང་ལམ་རྣམ་དཔྱོད་བརྒྱད་ལྡན་བསྒྲུབས། །སྙམ་མོད་བྱིས་བློའི་རྨོངས་པས་རྨོངས་པས་ནོངས་པ་ཀུན། །མཁྱེན་དང་བརྩེར་ལྡན་ཀུན་གྱི་སྤྱན་སྔ་རུ། །འཆགས་ལ་ཚངས་པར་མཛད་དུ་གསོལ། །ལེགས་ཆ་ཅི་མཆིས་མཉེས་པའི་མཆོད་པར་འབུལ། །བསྟན་དང་འགྲོ་བའི་གསོས་སུ་བྱིན་གྱིས་རོབ། །འདིར་འབད་དགེ་བས་བདག་དང་འགྲོ་བ་ཀུན། །ཚེ་རབས་ལམ་མཆོག།ཟབ་དང་རྒྱ་ཆེའི་ལམ་གཉིས་ཟུང་འབྲེལ། །ཆོས་གཟུགས་སྐུ་གཉིས་ཟུང་འཇུག་འཐོབ་བར་ཤོག། །།",
        "id": "9c59fc08-585a-4414-bed8-8bebde82eda1"
    },
    {
        "segment_content": "ཅེས་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོན་ཏན་རིན་པོ་ཆེ་སྡུད་པ་ཚིགས་སུ་བཅད་པའི་འགྲེལ་པ་སྤས་དོན་སྣང་བ་ཞེས་བྱ་བ་འདི། དད་བརྩོན་རྣམ་དཔྱོད་ལྡན་པ་དགེ་སློང་ཕྱག་རྡོར་སྐྱབས་ཀྱིས་བསྐུལ་བའི་ངོར། ཤཱཀྱའི་དགེ་སློང་ཆོས་སྨྲ་བ་ཤཱ་ས་ན་དྷི་པཾ་ཞེས་པས་སྦྱར་བའོ། །བཀྲ་ཤིས་དགེ་ལེགས་འཕེལ་བར་འགྱུར་ཅིག །རྒྱལ་ཡུམ་དགོངས་འགྲེལ་འདི་དག་སླར་བསྒྲུབ་པའི། །དགེ་བས་ཤིང་སོགས་རྒྱུ་འབྱོར་འབྲེལ་ཐོགས་ཀུན། །རྒྱལ་པའི་ཡུམ་འདིར་ཆོས་སྤྱོད་བཅུས་སྤྱོད་ཅིང་། །སྡེ་བཞིའི་དཔལ་ལ་རྟག་ཏུ་སྤྱོད་པར་ཤོག །སྤར་བྱང་འདི་རྩོམ་པ་པོས་སྨྲ་བའོ།།   །།",
        "id": "9993a785-cba9-449f-a951-cd6967a9e43e"
    }
]